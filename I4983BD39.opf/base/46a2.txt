[A:i-1]gsal gsal/rab byung dang po'i chu glang lor (1073)'khon dkon cog rgyal pos gtsang dpon po'i ri la sgo rum gzim spyil dkar po btab nas bzung dpal ldan sa skya zhes pa'i
grub rab byung dang mtha' 'di byung pa red/sa skya ni phyis byon gyi grub mtha' mang po zhig gi rtsa ba yin te/ nya dbon nas brgyud pa la dol bu pa'i lugs dang/ red mda'
ba nas brgyud pa rje tsong kha pa yab sras kyi lugs/ gzhan yang ngor pa dang tshar pa'i lugs sogs tshang ma sa skya'i yan lag dang nying lag gi tshul du byung ba sha stag
yin/dpal ldan sa skya'i gdan sa ni/ yang srid kyis brgyud 'dzin byed pa min par/ gdung rabs kyis brgyud 'dzin byed pa red/ de'i phyir rab byung bcu drug pa'i sa phag
lo'i bar lo brgyad brgya brgyad cu gya drug ring (1073 nas 1959)mu mthud de

[A: i-2]gnas yod pas/ gdung rabs kyi yig cha de dag tu dngos sam brgyud pa'i sgo nas bod kyi rig gnas dang/ chab srid/ chos lugs bcas kyi lo rgyus dang/ yon rgyal rabs nas
go min tang gi bar bod dang mes rgyal nang khul gyi 'brel ba bcas gsal bar 'khod yod/ de'i phyir gdung rabs kyi yig cha 'di dag ni dpyad gzhi'i yig cha gal gnad shin tu che
ba sha stag yin/sa skya'i gdung rabs rgyas bsdus sna tshogs yod kyang/ gtso bo a mes zhabs kyi 《gdung rabs ngo mtshar bang mdzod》nang 'khon dkon mchog rgyal po nas a mes
bar (1073 nas 1651)bkod pa dang/ kun dga' blo gros kyi 《gdung rabs rin chen 'dzad med srid zhi'i yon tan lhun grub》nang rtse gdong gdung rabs nas mthu stobs dbang phyug
gzhon nu'i bar(1651 nas 1729)bkod/《gdung rabs ngo mtshar rin chen kun 'phel》'di'i rtsom pa po ni/ sa skya kun dga' snying po la sras bzhi dang/ sran mo gnyis yod pa'i nang
gi che shos drag shul 'phrin las rin chen yin la/ rab byung bco lnga pa'i lcags mo lug(1871)la 'khrungs/

[A: i-3]rab byung bco lnga pa'i shin yos nas rab byung bcu drug pa'i chu sprel bar lo bco brgyad(1915 nas 1932)gdan sar bzhugs/ sa skya'i khri thog so bzhi pa yin/ khong gis
brtsams pa'i gdung rabs 'di ni kun dga' blo gros kyi 《gdung rabs yon tan lhun grub》kyi zhal skong du brtsams pa zhig yin la/ 'di'i nang dus mchod bla brang gi gdung rabs
kun dga' blo gros nas/ ngag dbang rdo rje rin chen bar gdung rabs brgyad dang/ phun tshogs pho brang gi gdung rabs/ rje btsun ma rta mgrin dbang mo nas 'jam dpal dngos
grub rgya mtsho'i bar lnga/ sgrol ma pho brang gi gdung rabs bkra shis rin chen nas/ drag shul 'phrin las rin chen bar bdun bcas khyon sdom gdung rabs nyi shu tham pa'i rnam
thar 'khod yod cing / 1729 lo nas 1932 lo'i bar gyi sa skya'i lo rgyus gsal bar 'khod yod/ gdung rabs 'di'i ma phyi ni pe cin mi rigs rig gnas pho brang du bzhugs pa'i
dbu med bris ma 'bru ma dag pa mang zhing go rim yang legs po rang med pa thog ma'i zin bris lta bu zhig 'dug kho bos ci nus kyis legs bcos byas yod kyang da dung ma mthong
ba dang/ ma rtogs pa nges par yod srid pas/

[A: i-4]mkhyen spyan yangs pa rnams kyis dag bcos mdzad par zhu/sgrig pa po mi nyag mgon pos/ 1988 lo'i zla 1 tshes 27 la//

[A:toc-1]dkar chagdang po/ mchod par brjod cing brtsam par dam bca' ba/ (3)gnyis pa/ tshigs bcad kyi sgo nas mdor bstan pa/ (6)gsum pa/ gdung rabs rgyas par bshad pa/ (9) 1
kun dga' blo gros/ (10) 2 dbang sdud snying po/ (367) 3 kun dga' phan bde rgya mtsho/ (515) 4 padma bdud 'dul dbang phyug (519) 5 kun dga' rin chen/ (577) 6 dngos grub dpal
'bar/ (591) 7 ngag dbang kun dga' rgyal mtshan/ (596) 8 ngag dbang rdo rje rin chen/ (606)phun tshogs pho brang gi gdung rabs bshad pa/ (414) 1 rje btsun ma rta mgrin
dbang mo/ (623) 2 ngag dbang kun dga' bsod nams/ (630) 3 dpal ldan phyogs kyi glang po/ (641)

[A:toc-2] 4 drag shul yon tan rgya mtsho/ (642) 5 'jam dpal dngos grub rgya mtsho/ (649)sgrol ma pho brang gi gdung rabs bshad pa/ 1 bkra shis rin chen/ (652) 2 kun dga' snying
po/ (698) 3 gsang bdag dpal chen 'od po/ (778) 4 ngag dbang lhun grub rgyal mtshan/ (808) 5 'jam dbyangs thub bstan bzang po/ (813) 6 kun dga' grags pa blo gros/ (830)
7 drag shul 'phrin las rin chen/ (834)bzhi pa/ skabs su bab pa'i don bshad pa/ (855)lnga pa/ 'jug bsngo ba'i tshigs bcad dang mdzad byang / (859)

/ /dpal skya pa'i gdung rabs rin po che byon tshul 'jam mgon a mes zhabs kyis mdzad pa dang/ sa chen bla ma rdo rje 'chang kun dga' blo gros kyis mdzad pa bcas kyi zhal skong
phyis byon gdung rabs rnams kyi rnam thar mdzad tshul ngo mtshar rin chen kun 'phel srid zhi'i dpal 'byor lhun grub ces bya ba bzhugs so//

shog stong /

thog mar/ /mchod par brjod cing brtsam par dam bca' ba/ /oM swa sti/ / rgyal kun mkhyen brtse nus pa'i rnam rol pa/ /rdo rje rnon po 'phags mchog 'jig rten dbang / /mthu stobs
dbang phyug dpal ldan rdo rje 'dzin/ /sgo gsum mi phyed dwang bas phyag bgyi'o/ /zhes mchod tshig gi me tog 'thor ba sngon du song nas/ 'dir dpal ldan sa skya'i gdung
rabs byon tshul ngo mtshar rin po che'i bang mdzod ces bya ba/ sngags 'chang bla ma thams cad mkhyen pa 'jam mgon a mes zhabs ngag dbang kun dga' bsod nams grags pa rgyal
mtshan dpal bzang pos mdzad pa/ ngor chen mkhas pa'i dbang po dkon mchog lhun grub kyis mdzad pa'i dpal sa skya'i gdung rabs tshigs bcad ma ya rabs kha rgyan dang rtsa
'grel gyi tshul du mdzad pa la/ sngags 'chang chos kyi rgyal po ngag dbang kun dga' rin chen gyi rnam thar yan gyi/ thams cad mkhyen pa dkon mchog lhun grub kyi gsung rab
dgongs 'grel rdzogs nas/ de rjes

kha skong phyis byon rtse gdong bla brang pa'i gdung rabs byung tshul dang / dpa' ldan sa skya nyid du gdung rabs rgyun ma chad par byon tshul gnyis sngags 'chang bla ma de
nyid kyis mdzad pa'i tshigs bcad dang / gzhung rtsa 'grel gyi tshul du bkod par mdzad de/ rtse gdong pa'i gdung rabs 'jig rten rgya hor gdung sras dang bcas pa yan dang
/ sa skya'i gdung rabs sngags 'chang bla ma rang nyid kyi rnam thar mdor bsdus bcas bkod par mdzad/ de rjes dpal sa skya'i gdung rabs rin po che byon tshul zhal skong ngo
mtshar rin chen 'dzad med srid zhi'i dpal 'byor lhun grub ces bya ba/ sngags 'chang bla ma yab sras rnams kyi rnam thar dang bstan pa skyong ba la bsam bzhin du sku skye
ba bzhes pa/ sngags 'chang bla ma thams cad mkhyen pa ngag dbang kun dga' blo gros sangs rgyas bstan pa'i rgyal mtshan dpal bzang po zhes mtshan snyan ri bo'i khong seng
du rgyu ba 'di nyid kyis mdzad pa/ sa skya bskor dpon ma Ni bar gnang ba'i gdung rabs tshigs bcad 'gro don bzang po dang / rtsa 'grel gyi tshul du mdzad de gong 'phros rtse
gdong bla brang gi gdung rabs yongs rdzogs dang / dpal ldan sa skya nyid du gdung rabs rgyun ma chad pa byon tshul nang nas/ 'jam mgon a mes zhabs yab sras khu dbon bcas
kyi rnam thar rgyas pa/ yab rje bsod nams rin chen gang gi rigs sras gcung po mthu stobs dbang phyug 'jam mgon gang gi dgung grangs gsum pa yan gyi rnam thar bcas rgyas
par 'khod kyang de man mdzad

grub pa zhig ma byung ngam snyam pa/ gang ltar yang gong de man chad kyi dpal ldan sa skya'i gdung rabs byon zin pa dang / da ltar 'byon bzhin pa/ ma 'ongs pa na rgyun mi 'chad
par 'byon 'gyur gyi tshul cung zad bshad pa la/

gnyis pa/ tshigs bcad kyi sgo nas nang don mdor bstan pa/dngos dang gdan rabs bshad pa gnyis kyi dang po la yang / tshigs bcad kyi sgo nas mdor bstan pa dang / de'i don rgyas
par bshad pa gnyis las/ dang po ni/ sa chen rdo rje 'chang dngos bstan pa'i bdag /'jam mgon kun dga' blo gros sangs rgyas kyi/ /bstan pa'i rgyal mtshan 'dzin mdzad gang
de yi/ /bde stong ye shes 'grub rten phyag rgya ru/ /ru thog rgyal po'i sras mo mched gnyis las/ /skal bzang bde skyid bu khrid zhes bya'i sras/ /gcen po 'gro mgon dbang
sdud snying po dang / /gcung po e waM bzang po rnam gnyis byon/ /dbang snying btsun mo rta nag rang byon ma/ /mched las padma bdud 'dul kun rin dang / /dngos grub dpal
'bar mtshan dang kun rgyan te/ /gdung rgyud bzhi dang sras mo mang du byon/ /dang po zung gi lcam mor snying ri ba/ /padma bu khrid sras ni rdo rje rin/ /de tsam zhig nas
mi srun 'ga' zhig gis/ /'byed pa'i 'phrul las sku mched thugs ma snyoms/ /tha dad gyur las yab rje pad 'dul gyis/ /zhabs rten lha khang rten bcas gsar bskrun gyis/ /der
bzhugs mdzad nas chos

srid skyong ba las/ /zhabs lha'i gdung ngam phyis bzhugs gnas ming las/ /sgrol ma pho brang zhes bya'i gdung brgyud dang / gcung po kun rig zhabs kyis brdal chu'i nub/ /phun
tshogs pho brang zhes bya gsar bskrun gyi/ /der bzhugs de yi gdung rgyud zhes bya byung / /de ltar gnyis las phun pho'i gdung rgyud ni/ /kun rin btsun mo bsam brling lte
ba mar/ /khri chen kun bsod phyogs kyi glang po gnyis/ /gdung gnyis rje btsun gsum byon kun bsod kyi/ /bdag mo snying ri 'chi med tshe sgrol las/ /khri chen 'dzam gling
dbang gi mtshan can dang / /'jam dpal dngos grub rgya mtsho zhes grags pa'i/ /gdung gnyis rje btsun mched bcas byung ba las/ /'dzam dbang bdag mo thon sras dbang sgrol las/
/da lta'i gdung rgyud zung dang rje btsun bcas/ /da lta 'tsho zhing bzhugs pa 'di dag go /yab rje padma bdud 'dul dbang phyug gis/ /khab bzhes btsun mo bar sbug mthong
smon pa/ /rgyal yum zhing skyong dbang mo zhes bya'i sras/ /o rgyan gnyis pa bkra shis rin chen dang / /rje btsun mched sogs byon pa'i theg chen dbang / /mangga'i mtshan
gyi dwags po lcang ra ba'i/ /rig ma bsod nams dpal sgron bu khrid sras/ /rigs brgya'i khyab bdag kun dga' snying po dang / /gsang bdag dpal chen 'od po rnam gnyis dang
/ /rje btsun mched gsum la sogs byon pa las/ /gang de'i ye shes bskyed grogs lha ri rtse/ /rgya yum 'chi med rig 'dzin dpal lha mor/ /lha rigs

skyes kyang yon tan gyis dben pa'i/ /bdag 'dra drag shul 'phrin las rin chen dang / /nu bo ngag dbang lhun grub rgyal mtshan dang / /'dul 'dzin 'jam dbyangs thub bstan bzang
po dang / /grags pa blo gros rje btsun mched bcas rnams/ /bdag la lha rigs ga zi rigs kyi brgyud/ /'chi med kun dga' sgrol ma dpal lha mo/ /zung mar bstsal las gdung sras
'jam dpal dbyangs/ /ngag dbang kun dga' rin chen dpal bzang dang / /gcung po kun dga' bstan pa'i rgyal mtshan zung / /rje btsun mched dang bdag mo zhal bon gyi/ /sras
mo bstan 'dzin bu khrid 'di rnams las/ /gdung rgyud chad med chu klung rgyun bzhin du/ /gegs med byon nas 'phrin las rnam bzhi yis/ /bstan srid yar zla'i dpal ltar rgyas
gyur cig

gsum pa/ gdung rabs rgyas par bshad pa/gnyisapa de'i don rgyas par bshad pa la spyi bye gnyis las/ dang po ni de yang rgyal gsung bka' 'gyur rin po che'i nang bzhugs gsang
ba spyi rgyud las/ ma 'ongs 'khon gdung yin nges gang zag rnams/ /nga yi nyan thos rgyan drug mchog gnyis dang / /grub chen brgyad cu'i rnam 'phrul ma gtogs pa/ /skal ba
dman pa gzhan dag 'byung re skan/ /zhes lung gis bsngags pa 'di la dgongs nas 'jam mgon kun blos/ /thub bstan mdzes rgyan bstan 'dzin du ma las/ /rgyan drug mchog sogs skyes
chen du ma zhig/ /snyigs dus bstan 'gro'i rgyan du 'khon gdung zhes/ /rgyal ba'i rgyan du bsngags khyod zhabs brtan shog//ces sogs gsungs pa na/ rgyal ba'i bka' dang
'phags pa'i lung gis grub pa'i gdung rabs rin po che'i phreng ba 'di nyid brjod par bya ba la/ phan yon dang dgos pa ji ltar yod ce na/ mdo las 'jig rten na rigs thams cad
kyi bla mar gyur pa/ shAkya rnams kyi skyes pa'i rabs bzung zhing gzhan dag la yang rgya cher bsnyad na chos dang mthun pa'i bsod nams kyi phung po dpag tu med pa byung
ba la/ yon tan bsam gyis mi khyab pa 'phel bar byed pa yin no/ /zhes mdo

rgyud dgongs 'grel dang bcas pa nas rgya cher gsungs pa rnams yid yul du byas te/ ji ltar bshad pa'i dgos pa yang / rgyal sras zhi ba lha'i spyod 'jug las/ sngon chad ma byung
ba yang 'dir brjod med/ /sdebs sbyor mkhas pa'ang bdag la yod min te/ /de phyir gzhan don bsam pa'ang bdag la med/ /rang gi yid la bsgom phyir ngas 'di brtsams/ /dge
ba sgom phyir bdag gi dad pa'i shugs/ /'di dag gis kyang re zhig 'phel 'gyur la/ /bdag dang skal ba mnyam pa gzhan gyis kyang / /ci ste 'di dag mthong na don yod 'gyur/ /zhes
gsungs pa rnams kyi rjes su zhugs nas 'chad par bya'o//'jam mgon kun blos sku mched gcung po ngag dbang mthu stobs dbang phyug yan chad ni/ nyid gsungs gdung rabs rin
po che byon tshul rnam thar zhal skong na gsal bar bzhugs pa slar spros ma dgos shing / de rjes ma 'ongs srid mtha'i bar du 'byon 'gyur gyi rten 'brel du gzigs bas gcen
po 'jam mgon gdung sras mched byon tshul mdo tsam rjes su 'god gnang gi nang nas/1 kun dga' blo gros/dpal sa skya pa chen po 'jam mgon mi yi rnam rol kun dga' blo gros 'di
nyid ni/ gter ston chen po kun bzang bde chen rgyal pos/ rdzogs chen bstan pa'i mnga' bdag bIm la mi tra'i rnam sprul yin gsungs

pa dang / yang gter ston theg chen gling pa karma 'gro don rab 'phel gyis/ lha lung dpal gyi rdo rje'i yang srid yin par gsungs pa dang / rnying rgyud rin chen sna bdun zhes
bya ba las/ /dol rgya dol rgya zhes bya ba/ /mthar lam log pa ma yin te/ /ngo bo thugs rje chen po'o/ /zhes sogs lung bstan pa'i rtsol bral dus bab kyi bstan srung / bye
tshogs chos skyong rdo rje shugs ldan rtsal gyis slob dpon chen po dze ta ri dgra las rnam rgyal gyi sprul par lung bstan pa dang/ gzhan yang sngags 'chang sems dpa' chen
po grags pa blo gros/ sgrol ma lung pa mang thos bsod nams chos 'phel sogs dang thugs rgyud gcig par lung tshad mas grub pa yin te/ 'gro mgon dbang gi mtshan 'chang gyis/
/dgra las rnam rgyal bi ma mi tra dang / /dpal gyi rdo rje grags blo kun blo sogs/ /sku yi bkod pa rnam pa mang bstan nas/ /bstan pa rgyas par mdzad la gsol ba 'debs/
/zhes gsungs pa ltar dang / 'jam mgon a mes zhabs kyis/ ngag gi dbang po kun dga' blo gros mtshan/ /legs bshad bye ba ngag lam nas spel ba/ /zhes ma 'ongs pa na 'di lta
bu'i mkhas grub dam par lung gis bsngags pa bcas la dgongs nas/ dngos slob gnas lnga rig pa'i paNDita kun dga' bkra shis kyis mdzad pa'i rnam thar gsol 'debs mdor bsdus legs
byas gtam bzang las/ dpal yas rgyal kun mkhyen pa'i chu gter las/ /brtse ba'i thugs bskyed bstan 'gror 'dod pa dgu/ /'jo

la nus mthu grub pa'i bsam 'phel dbang / /kun dga' blo gros zhabs la gsol ba 'debs/ /nges par rdo rje snyems bdag ngang tshul la/ /g.yo min chad med lhun grub phrin las bdag/
/'jam mgon dpa' bo nas bzung sgro lung bar/ /sna tshogs sprul pa'i zlos gar bsgyur la 'dud/ /ces gsungs pa ltar yin cing / 'khrungs rabs rnam thar rgyas pa shes par 'dod
na rnam thar chen mo las rtogs par bya zhing / gzhan yang slob dpon rin po che'i ma 'ongs lung bstan las/ sa skya bo'i nang gi kun dga'i mingaH /rkyen bar chad dam sel
dogs zon zabaH /lha phur pa bsten na mchog tu shisaH /rkyen der grol bod khams phan bde spelaH /zhes gsal ba dang / gang gi gcung rin po che/ nub nas sa skya'i gdung rgyud
byang chub semasaH /zhes gter ston kun bzang bde chen rgyal po'i/ gter chos kyi bdag por lung gis zin pa sogs/ sku mched 'di rnams snyigs dus bstan 'gro spyi dang bye
brag phan bde spel ba la bsam bzhin mi yi tshul 'dzin pa/ zog rdzus mgo 'khor gyi rnam thar dag dang mi 'dra ba mngon sum du lung gis grub tshul mdor bsdus tsam dang / de
rjes sku lhums su zhugs pa dang / ji ltar bltams pa'i tshul rnams gong gi rnam thar gsol 'debs las/ slar yang mtshan mchog gsum ldan gdung rigs su/ /sa sprel snron zla'i
yar ngor lhums zhugs dang / /sa bya dbo zla'i yar ngo dga' gsum la/ /gdul bya'i mgon du phebs la gsol ba 'debs/ /zhes

gsungs pa ltar/ gang gi yum mchog nyid la lhums zhugs kyi gzigs snang dang mnal lam ngo mtshar can rgyal sras sa bcu la gnas pa'i byang sems chen po rnams dang dbyer ma mchis
pa byung tshul ni/ dgung grangs gsum pa yan gyi rnam thar lo rgyus phal cher gdung rabs chen mo zhal skong rnam thar du gsungs pa bzhin no//'on kyang sku bltams pa'i tshul
sogs cung zad brjod na/ de yang 'di ltar thos te/ thog mar 'od gsal lha las chad pas na lha dang / srin po 'khon pa'i bar du byung bas na 'khon/ mthar mar gnas gzhi'i
mtshan las sa skya par grags pa'i mtshan mchog gsum ldan gyi gdung rigs yab rje bdag chen ngag dbang bsod nams rin chen zhes sems dpa' chen po de nyid dang sngon dus gsang
sngags rnying ma'i grub thob rje 'bangs nyer lngar grags pa'i nang tshan/ dkon mchog 'byung gnas thog chen mda' 'phen/ zhes grags pa'i lang gro dkon mchog 'byung gnas
kyi rigs rgyud ko cag 'gro mgon ma'i yum mchog mkha' 'gro'i mtshan rtags dang ldan pa/ bsod nams dpal gyi dbang mo de nyid kyi sras su zhi ba zhes pa sa mo bya yi lo/ dus
der rgyal mchog bdun pa chen po bskal bzang rgya mtsho dgung grangs nyer gcig phebs pa dang / paN chen blo bzang ye shes bcas kyi sku thog dang / ljongs 'dir dbus gtsang
zin bun gyi nang 'khrug lo gcig tsam byung rjes/ gtsang pa rgyal te mi dbang pho lha bsod nams stobs rgyal bod khams yongs

kyi srid skyong rje bor mnga' gsol zin ma thag pa bcas kyi dus dang / nag pa zla ba gnyis brtsegs kyi sngon ma'i tshes bcu gcig res gza' nyi ma'i bu/ rgyu skar skeg 'phrod
chen lang tsho sbyor ba'i nyi shar la/ nam mkha' 'ja' 'od kyis gang zhing / gzim spyil btsun mo'i thog khar 'ja' mdung tshugs su zug cing me tog gi char nyil ba/ 'di lo rig
'dzin pho brang zhol dang / lcags ri'i 'obs nang sogs la sngon ma grags pa'i 'jam dbyangs me tog ches cher rgyas pa sogs bkra shis pa'i dge mtshan du ma dang bcas gzim
spyil du btsun mo la sku bltams shing / yab rje mchog gis ljags steng du dhIHyig gur gum ghi waM gyi phye ma 'debs par mdzad de/ mtshan ngag dbang kun dga' bsod nams grags
pa blo gros su gsol bar mdzad pa dang / de skabs gdung rgyud nyag phra dus bcas khul 'dir lha mi sde bcas tshang ma dga' mgu yi rang gis/ mdos zab sogs dga' ston rgya
cher mdzad pa dang / 'khrungs ma thag nas gsol 'o zhal du 'khyil ba dang / zhabs 'bring pa'i byed spyod/ gzigs snang byung ba/ bla ma rnams la dbang gsan pa/ sku rje'i rgyab
la gdan drangs te gdan sa 'di nyid kyi lha khang khag tu gnas mjal sogs tshang ma thugs dran gsal ba rjes la gzhan par bka' bstsal ba/ de dus kyi skye bo rnams la ngo
mtshar du grags tshul sogs gdung rabs zhal skong du lam tsam gsal ba dang / rgyas par shes 'dod na/ rnam thar chen mo bzhin dang / rnam thar bsdus pa las

kyang / bltams tshe gzigs spyil btsun mar 'ja' 'od dang / /me char nyil dang 'obs nang 'jam dbyangs kyi/ /me tog gsar 'khrungs dang bcas phebs 'phral nas/ /thugs dran mtha'
dag gsal la gsol ba 'debs/ /zhes gsungs pa ltar/ 'khrungs lo der/ yab rje mchog nas smin byed dbang gi thog ma dpal gsang 'dus mi bskyod pa'i ras bris kyi dkyil 'khor du
dbang bskur ba dang / gur lha brgyad kyi rjes gnang skabs bya rog zhig btsun mo'i rab gsal gyi bya gdeng khar babs te/ skad snyan sgrog cong rjes gnang zhu mi rnams la lta
ba'ang thugs la shin tu gsal ba dang / brdal chur yab rje nyid chab zhugs skabs su pu tras bskur byung gsung ba'i rdo gri ka rdo'i dbyibs can logs la las mkhan bla rdo
pha waM long bu kha shas 'byar ba zhig rje nyid la bstsal ba/ phyis su nang so'i pu tra'i sku gzungs la bzhugs par grags shing / dgung grangs gsum bzhes pa'i tshe gom las
gog pa sogs mi mdzad cing / gsung byon pa'i thog mar 'phags pa 'jam dpal gyi gzugs sngags a ra pa tsa na dhIHzhes rang byung du gsungs shing / yum gyi snyun rim du ja shog
la gnod bgegs 'gugs gzhug mdzad nas mer bsregs pas snyun las grol/ phyis rab byung dang sngags 'chang rim mdzad kyi brda ston du na bza' dkar dmar gnyis la dgyes shing
/ gzi khra'i go ba phul ba bzhes tshul bstan pa dang / de tsam nas bzung mi rnams kyis 'di bya 'di byed dang / so so'i lad mo dang

dbyibs rnam 'gyur sogs la dpag pas nang gi de nyid rnams kyang mkhyen pas mtshon/ chos 'jig rten bya ba phal cher thugs kyi bang mdzod du bzhugs pa'i sgo dang po'ang 'di tsam
nas dod de/ de dus kyi mi rnams kyis 'di 'dra'i dgu dran gyi bla ma zhig ang / zhes gleng ba byung / rtse chen lha khang nyams gso'i skabs/ yab sras nas grub mtshan ston
par bzhed de/ rje nyid kyi sku dkyil phal cher shu bas gang ba na/ yab rje'i gsungs las/ ar po byed bzhin pa 'di yi rtsig sked na rdo sgam 'dra ba la gnas pa'i sa bdag
gis gnod pas/ de phob la dkyil khang du klu mkhar bzos pa'i nang du chug gsungs pa bzhin bgyis pas rim dwangs su gyur/ de skabs byugs sman spyi dang khyad par dres thag
mer sbyangs kyi thal sman byugs pas bzod glags med pa'i tsha zug 'khrungs kyang / phyag zhabs zing tsam las gsung ye ma shor ba'i dam bca' mdzad gsungs/ lo 'di'i rim sgrub
'di la yab rje'i phyag bzo phag gzugs chung ngu zhig bstsal ba/ phyis steng 'og gdon gyi gnod pa phal cher des srung thub byung / zhes gsungs/ de skabs tsam la rje nyid
zhabs 'bring pa'i rgyab la gdan drangs te nang so'i mgon khang mjal bar mdzad skabs/ zangs chen bkra shis 'od 'bar gyi mtsho la mthong khungs nas nyi ma shar ba 'dra zhig
gzigs pas rjes su thugs zhib mdzad pas/ de 'dra med pa dngos bstan/ phyis su nang so rten brtan pa bcas par nyams gso grub pa'i rten 'brel du gzigs/ de

dus gsang sngags pho brang du bzhugs skabs/ 'di yin med pa'i snyun gzhi bying nge ba zhig byung / sman dpyad rim gro spyi dang / yab rje mchog nas tshe dbang ljags chu sogs
bka' drin che yang / skyed ma bzhes pa'i tshul gyis/ nyin gcig yab yum sku 'khor 'ga' dang bcas bzhugs mur dar gcig ljags dbugs kyi rgyu ba chad cing / spyan yang btsum
ste dgongs pa chos dbyings su mnyam par bzhag mur/ snyan khung g.yon na mar i ri ri zer ba'i sgra zhig yun ring gsan skabs nas nye mkho rnams khra gsal gyis gzigs shing /
gang ltar de dus yab yum ltos bcas kun/ da ni re ltos dang bral song dgongs pa'i thugs khral cher 'khrungs kyang / skyes bu dam pa'i khyad chos tshe sems sogs dbang bcu
la mnga' brnyes pa'i brda ni 'di lta bu'o/ zhes ston pa mdzad pa dang / i ri ri zhes pa'i sgra de yab rje mchog nas tshe gzungs ljags bzlas kyi chab snyan khung du blugs
pa dang / khra gsal gyis gzigs dus thugs dran gsos pa yin 'dug ces phyis su yang yang bka' bstsal/ rim gyis snyun las grol tshul bzhes te yab rje mchog nas/ yongs rdzogs
bstan pa rin po che'i nyams len 'jigs bral stobs kyi mgon po/ dpal ldan bir wa pa nyid la rje btsun rdo rje bdag med mas dngos su bstsal pa'i gsung ngag rin po che lam 'bras
bu dang bcas pa'i smin grol gyi dga' ston gnyis pa/ bzhugs khri padma can gyi steng nas bstsal ba'i zhal slob kyi dbus su rdo rje 'chang nyid kyang yum gyi

sku pang du phebs te gsan bzhes mdzad/ dgung grangs bzhi pa chu byir sngags 'chang grags pa blo gros kyi phyag cha rdor dril/ rol mo sil snyan sogs bzhes te thog so gang tsam
la bskyur bar mdzad kyang skyon ye mi mnga' zhing / snga phyi kun tu gzhon nu rol rtsed kyi skabs kyang phur bsgrub dang / bskang gso/ sku 'cham/ rdor dril/ 'bag sogs
chos mthun 'ba' zhig gi rnam pas dus 'da' ba las gzhan ma byis spyod phal ba gtan nas mi mdzad pas/ thugs sgam zhing des pa'i sgo dang po'ang 'di tsam nas dod cing / lo der
mdzod mdzin bsod nams shin tu bro 'tshal bas/ nyin gcig rje rdo rje 'chang chen po nyid gdan 'dren gyis phyag dbang skabs rje nyid la hor shel gyi phreng ba sogs phul/
mi ring bar mdzod pa de dus las yol bas gang gi yab rje nyid thugs ngal che tshul gyi skabs/ rje nyid kyis thugs gso zhabs brtan gsol 'debs sogs zhu gnang dang / khong 'das
dus phur bzlog glo bur ba de'i gdab las nyi ma bzhud la khad byung ba'i lingga'i g.yas ngos su 'ug pa kho skya log gi yod pa dang / gdab kha dngos dpal 'bar gyi 'od la
mdzad pa sogs thugs dran gsal por 'khrungs/ yab rjes bstsal ba'i raksha'i phyag phreng der shin tu rtsis chen gyis de la kI la ya/ hrIHShTi/ pakShiHrnams rang byung du
bzla par mdzad/ gzhan yang gzigs snang la dpal mgon zhal dang / pu tra lcam sring dur khrod bdag po/ bsam yas chos skyong / a tsa ra/ mi nag sogs

'dug gsungs pa lan gcig min pa yang yang rgyal yum mchog la bka' bstsal zhing / gtsug lag khang 'ga' zhig gi ming nas smos te/ 'di na 'di yod gsungs pa'i bka' yang yang yum
mchog la bstsal ba dang / de mtshams shig nas gzim shag bde chen 'od gsal du phebs/ gzhi dgon bum 'dzin byams pa rab brtan bzang po sngar nas yang yang 'byon mu des bzhugs
g.yab shar du rnam 'joms seng gdong sngon mo/ gur khro bcu'i rjes gnang sogs gnang ba/ bla ma de ra lo'i rnam 'phrul nyams rtogs can yin gsung yang / rje rdo rje 'chang
nyid de dus gzigs snang la rje grol mchog gi dbu bla rgya sgom legs pa rgyal mtshan gyi sku 'dra bzhin gzigs shing / khong dpon g.yog gis gang la ser sna ma gdangs brjid
che ba zhig mdzad pas/ de la rje nyid thugs shin tu 'dzin pa zhig 'khrungs/ de dag gis kyang rje nyid la 'di nga'i bla ma yin/ zhes thugs mnyes po dpe bral du mdzad/ skabs
shig 'od gsal du gzim shar dpe khri'i logs la spre'u chen po mi tshad tsam zhig gar byed pa dang / yang lan gcig mi gnyis gri ring khyer nas rje nyid la mtho 'tsham bgyid
tshul 'khrungs pa 'di dag kyang mdo las/ rin chen chos kyang dkon la rtag du 'tshe ba'ang mang / /zhes gsungs pa ltar bar chad kyi ngo zhig yin na'ang yab rje sogs dam
pa gong ma'i thugs rje dang / rje nyid kyi thugs bskyed kyis nyer 'tshe mi mngon dbyings su yal/ de tsam la yum mchog bstan 'dzin bsod nams bzang mo

de grwa pa bgres po 'dra ba zhig res 'ga' rtser bzhugs nyer byon te rje nyid la thugs lhag par brtse nyams mdzad pa rnams thugs kyi dpal be'u yang dag par mnga' ba lags/dgung
grangs lnga pa chu glang lo tsam la 'od gsal gyi ngang du sa skya ma btab gong gi lung pa 'di'i dbyibs rnams gzigs nas/ 'dir ma 'ongs pa na dpal ldan sa skya zhes pa'i
dgon chen zhig yong rgyu yin dgongs thugs la 'khrungs pa dang / slob dpon 'phags pa klu sgrub kyis sems can zhig dmyal ba nas bton pa dang / sa chen/ rtse mo/ chos rje khur
dbon te bzhi lhan cig tu gzigs pa dang / rje btsun rin po che mnyam bzhag gi phyag rgya can la mchod pa'i lha mos mchod pa 'bul ba sogs lan gnyis gsum mi 'dra bar 'khrungs
pa ste/ klu sgrub dang rje btsun gong ma lnga'i zhal de dus gzigs so/ /de lo chos khri thang mo cher gser zangs kyi rgya phebs gnang ngo / /dgung grangs drug pa shing
stag gi ston khar rje btsun a Ni'i drung gis mgon po'i sku mtshams grol ba'i sbyin sreg tshoms dmar du gnang skabs/ drag yol 'gang dkar ma bkram pa gzigs nas/ 'di 'dra'i
yol ba rnam dpyod ang dgongs pa 'khrungs byung gsungs pa ni phyis su drag yol der rtsis chen mdzad skabs thos lags/ de lo thugs la dgyes pa'i sngar gyi bu rdzi bkra shis
rab mdzes chu nad kyis mnar bas de 'tsho bar mkhyen te/

gan du yang yang phebs pas rgan mo'i bsam pa rdzogs/ de 'das pa gsan pas dam pa rnams ni byas pa shes shing drin du gzo ba yin pas na/ spyan chab kyi rnam pa mdzad cing snying
brtse'i kun slong bsam gyis mi khyab pa 'khrungs/ de'i tshab dpal rtse sde pas zhabs phyi hur bskyed kyis zhus kyang phyis su de nyid la bar chad zhugs nas gdan sa chen
po dang ha cang 'brel chags pa ma byung bar gleng zhing / gnas gsar rje phebs thengs gnyis pa'i skabs so/ /dgung grangs bdun pa shing yos snron zla'i yar tshes dge zhing
bkra shis pa'i tshes brgyad kyi nyin/ sku yon gyi thog mar/ thon mi sambho Tas/ bslab pa kun gyi gzhi 'dzin cing / / rig byed smra ba rnams kyi rgyu/ /ming tshigs brjod
pa kun gyi gzhi/ /yi ge'i sbyor ba bshad par bya/ /zhes gsungs pa ltar gyi don dang ldan pa'i kA li ljags klog gi dbu 'dzugs rgyu'i snga dro sgo rum gzim spyil dkar po
dang / dbu rtse rnying ma'i 'jam dbyangs gzi 'od 'bar ba mjal bar phebs pas bse mgon chen po'i sku mdun gyi sa stegs steng nas rgya khab gzhan las ldab kyis ring ba zhig
bse mgon yid bzhin gyi nor bus bslu med rten 'brel gyi che bas stsol bar mdzad pa'ang / rje btsun 'jam pa'i dbyangs kyi mtshan la rdo rje rnon por gsungs pa bzhin rje nyid
kyi mkhyen rab pU tse'i rtse mo ltar rno bar 'gyur ro/ /zhes gsungs pa'i lung bstan du gor ma chag pas khab de'ang rgyun ring gi bar thugs

tshags mdzad cing / yab rje mchog nas ka phreng sogs 'bul gnang skabs tshegs med du mkhyen pa sogs thugs rab kyi bdag por mnga' gsol gyi sgo dang po'ang 'di nas dod de/ ji
skad du/ chos kyi ma mo ma bslabs thugs su chud/ /ces pa'i gras su zhugs shing / de skabs yab rje mchog gis mtshon legs po'i rten 'byung gras gra tog gser gsum gyi glegs
bam phyag tu son pa ni/ rgyal ba'i bka' mdo rgyud dgongs 'grel man ngag dang bcas pa'i bdag por 'gyur ba'i 'bad med lhun grub kyi rten 'brel du gdon mi za bas/ rje rdo rje
'chang nyid kyang 'di la de dus su rten 'brel bzang po yin nam dgongs pa 'khrungs pa don gnas su shes ldan gzur gnas kun gyis mkhyen gsal ltar lags/ zhag shas nas gnas
slob bzod pa bkra shis kyis/ sku zhabs rin po cher thugs brel stabs gdung rgyud rin po cher sku yon kho bos zhabs phyi zhus na gsungs ba bzhin zhal bzhes bstsal bas/ bzhugs
g.yab shar du sger chod gnang ste/ rten khri der brten bcas sgros ldan chung ngu dang / rig 'dzin bla rgyud sman thang pa'i phyag bris ma 'grems par mdzad de/ snga dror
thugs gnyer phur sgrub sogs 'khyug tsam gyis bde blag tu khong du chud/ de nas yab rje mchog gis sgrub thabs brgya rtsa'i rjes gnang re dang / sa skya bka' 'bum ljags lung
thun re/ phyi dror skyor sbyong phran bu re mdzad/ 'di tsam zhig la re zhig rje rdo rje 'chang nyid a lce drung zung bcas gnas bcur bzhugs skabs shig rje nyid

kyis rdzu 'phrul gyis spos reng zhig zhal bar btsugs steng sku lus kyi ljid reng bur bkal te bzhugs pas/ sku mched zung ha las par gyur pa'i tshe ci yang ma gsungs shig bka'
bstsal/ ces a Ni drung 'di'i gsung las yang yang thos/ dgung grangs brgyad du phebs pa me 'brug lor phur sgrub kyi thugs 'dzin rnams sngon du song nas thog mar phebs shag
mdzad kyang / yab rje mchog nas phur sgrub tshul nyer sgo rum du brtag bsgril mdzad pas ma thon pa ni/ de lo lha chen khyams stod ag glen nam ang lan ka brgyad ya gyal
gsum/ nyen gcong dogs gnas gang yang med bzhin du hor zla bdun pa'i tshes bcu gsum nyin glo bur rdib gzhom byung bas/ thog ma'i la nye de ltar mi rung ba 'phur shes ma hA
kA las dgongs te ma gnang bar 'khums so/ de tsam nas bzung sngags 'chang chos kyi rgyal pos mdzad pa'i brag rdzong ma mchan bu bcas thugs la zin nas zhal 'don chag med
kyis/ nyin ltar yi ge bdun ma stong phrag re dang / sngags 'chang a mes zhabs kyi sku bstod shlau ka brgya tshar chag med mdzad/ de nas yab rje mchog sku 'khor rags bsdus
bcas/ gzhis rtser rgyal ba yab sras mi'i dbang po bcas zhal rgyas thog mjal phyag bka' drin che nas smin drug zla nang gdan sar phebs skabs kyi bca' sgrig rnams sngar srol
bzhin dang / rje rdo rje 'chang nyid a lce drung zung bcas nas bla brang zam sner phebs bsu/ mjal dar bstar ba/ byin rlabs zhu ba sogs mdzad nas/ rim gyis gzim

chung du dga' spro'i dpal la longs spyod par gnang / mi ring bar kun rdzob ltar snang du beg ge'i snyun lci ba 'dogs bcas bzhes gnang skabs/ yab rje mchog nas bka' dbang rjes
gnang / byabs khrus ljags chu/ sku glud rdzong chog sogs mdzad pas gegs med snyun las grol ba'i tshul bzhes so/ /dgung grangs dgur phebs pa me sbrul lor rje nyid kyis
dpal sa skya'i yab chos gras/ khro bo'i rgyal po phyag na rdo rje 'byung po 'dul byed kyi ljags bsnyen zla gcig dbang khang bde chen smin grol bde chen du grangs bsnyen mthar
phyin mdzad skabs/ lho phyogs nas 'di yin med pa'i sgra phir mang po zhig dang 'od 'khyug 'khyug byung bas ci yin dgongs/ rab gsal der gzigs pas/ sprin nag gi khrod
na gur lha brgyad yongs rdzogs bya nag thams cad kyi kha nas sgog nyag re re thogs pa zhig 'khrungs/ gzhan yang rje btsun rin po che'i gzigs snang byung ba'i tshul 'bum thang
ldeb bris la gsal ba bzhin dang / de lo skyabs mgon mthu stobs dbang phyug nyid phun gling du thog mar phebs skabs/ drung 'khor gyis gzhas sogs kyis bsu ba dang / skabs
shig thar rtse rdo rje 'chang nam mkha' bsam 'grub nas sku mched bcas la tshe dbang zhig stsol dus/ tshe bum zan grub ma de las 'chi med tshe chu'i rgyun dngos su phebs
pa'ang yab rje mchog la nyung ngu / rje rdo rje 'chang la mang tsam/ 'jam mgon gcung rin po che dang yum

mchog drung la gtan nas ma byon pas phyis kyi rten 'brel yang de ltar du gyur cing / de dus tshe dpag med lha dgu'i sgo nas 'chi blu dang rjes 'brel gyi bka' dbang thog me
tog dkyil 'khor la 'bul skabs kyang yab rje'i de sangs rgyas tshe dpag med la babs/ rje rdo rje 'chang nyid kyi de rin chen tshe dpag med la babs/ 'jam mgon gcung dam pa
dang yum mchog drung gi de gzhal yas khang nang du lhung tsam byung / gur khro bcu dang zhal bsnyen dus kyi rjes gnang yang gsan/ yang thar rtse rdo rje 'chang nyid nas yab
rjer sgrol dkar/ rje nyid la dbyangs can lha mo/ gcung dam par zhal sgrub dus kyi thang ga bcas bstsal ba'ang brtags shing dpyad na/ yab rje mchog la sku tshe bsring thabs
sgo gang zab mdzad dgos pa dang / rje rdo rje 'chang nyid shes bya'i dkyil 'khor la sgra dbyangs lha mo lta bu'i mkhyen rab rgyas par 'gyur ba dang / gcung dam pa nyid
la gnyan mgon zhal bzhi pa shin tu 'go zhing 'ches pas na/ de nyid bstan sgrub kyis phrin 'chol dgos pa'i brda yang dag pa rnams rtsa ba'i bla ma dam pa gang nas lkog
gyur rjen ston du gor ma chag go /dgung grangs bcu pa sa rtar dbang khang phu'i mgon khang srid gsum zil gnon du lha mchog rdo rje gzhon nu'i grangs kyi ljags bsnyen kha
skong sbyin sreg bcas mthar phyin du bka' drin che zhing / thun bar la yab rje mchog nas sa skya bka' 'bum gyi ljags lung dang / de lo sgrol ma g.yu

mkhar mo'i steng gi dri gtsang khang 'di nyid rten brten par bcas gang gi yab rje nas gsar bskrun mdzad pa'ang yum mchog nyid phebs gong gi mnal lam de nyid lkog gyur rjen
gsal du mngon no/ /dgung grangs bcu gcig tu phebs pa sa lug lor kha'u sman chab skabs/ mar lam skyed lhas su rgyab ri'i brag grum phyir 'phen na rung min zhus skabs yab rje
mchog gi bka' las/ nged rang rab gnas bgyis na mi skyon zhes gsungs te/ yab sras zhal rgyas nas phyag nas mdzad pas da lta'i bar du'ang ma lhung ba ling nger yod pa 'di
yin par gleng zhing / de nas gzhi thog pho brang gi shar rgyud nyen ches pas zhig gsos mdzad skabs rje rdo rje 'chang nyid a lce drung zung bcas la bzhugs gnas shig gsar
bskrun gyis gyang ldebs dang shing sgrigs sogs la tshon dang mthil zhal sogs grub bstun/ yab rje mchog nas gur lcam dral dang zhal gyi thugs 'dzugs dang / gnas slob nas
gdugs dkar rgyal mtshan 'dzugs chog gnang zhing / nang du nyer mkho'i yo byad rnams 'grig rjes rje rdo rje 'chang nyid kyi sku yon gyi rim pa spyi dang / bye brag rgyal
sras lam bzang sogs thugs 'dzin mdzad pa yin/ rnam thar tshigs bcad las/ bgrang bya dgu dang bcu nas nyer bzung ste/ /yi dam zhi khro'i dus grangs mtshan bsnyen dang / /'khor
lo gsum ldan khrir phebs rab byung dang / /sngags 'chang dgos don sgrub la gsol ba 'debs/ /ces gsungs pa ltar/ sa skya pa'i

yab chos khro rgyal 'byung po 'dul byed dang / lhag pa'i lha mchog badzra ki la yi'i bsnyen sgrub mdzad tshul rnams gong du bstan zin nas/ 'dir chos kyi rgyal po 'jam mgon
sa skya paNDi ta'i chos khri chen por/ lhar bcas 'gro ba mtha' dag gi khams gsum chos kyi rgyal por dbang bskur ba'i tshul cung zad brjod par bya ba ni/ sa lug dbyug zla'i
mjug la sku rim du rgyal gsung bka' 'gyur rin po che gsung sgrog dang / dmar chen gtor bzlog smin zla'i mjug tshes dge bar bya khra ma'i 'bru phung la bstan srid ji mthor
rgyas pa'i rten 'brel du dar 'dzugs sogs dang / phur bzlog sgrub zhag lnga pa zhig kyang gnang ngo / /dgung grangs bcu gnyis su phebs pa lcags sprel rgyal zla'i tshes
gcig nyin lha mchod sngon 'gro/ skyabs mgon yab sras sku 'khor/ ban tshang bla rigs sogs dang bcas/ tshoms chen du dga' ston bzhugs gral sngar rgyun bzhin dang / tshes gnyis
nas bzung rje rdo rje 'chang ban tshang pa'i 'khor tshogs dang bcas pas gtor spod skabs yongs grags kyi khag bzhir/ lha mdung / rnga ril/ dar lcog can kha btags bstan
'gro'i bde skyid dar ba'i thugs smon bcas 'bul bar mdzad/ tshes gsum nas yab rje rdo rje 'chang nas/ mgon khang steng 'og bdud 'dul phug skyed bsam dus mchod rnams su/ ru
mtshon gsar 'dzugs skabs rje rdo rje 'chang nyid kyang phebs/ de nas dngos gzhi gser khrir mnga' gsol gong /

rgyal sras lam bzang gi gsung bshad kyi dga' ston stsol bar sku na phra skabs thugs spobs sbyong phyir du/ gnas slob nas zhabs bskul zhu don bzhin/ gzhi thog bla brang gi shar
gyi nye 'dab khang gsar bsod nams dpal 'byor gyi gling du grags par/ gang gi sku mched 'jam mgon gcung rin po che dang / a Ni drung yum mchog rje btsun drung gsum/ gnas
slob/ gsol gzim sogs bcu phrag brgal tsam la/ tshogs chen mor ji ltar stsol ba bzhin bshad lung nyin gsum ma zhig bka' drin che ba ni/ sku tshe 'di nyid du chos 'chad
mdzad pa'i thog ma dang / zla de'i nyer gsum la 'cham mgon bcu dgu gdan 'dren zab pa bcas tshogs la yab sras zung phebs/ nyer lngar bsnyen chas lha khang rdo gcal du mdzad/
nyer brgyad nyin las mkhan ru 'dren bcas kyi gar 'cham rngam brjid dang ldan pa kun gyi yid 'phrog pa dang / nyer dgur gtor zor 'phangs nas/ gnam gang la chos srung rnams
la gtang rag 'phrin 'chol zung 'brel gyi bskang ba brgya tshar grags pa dang / hor zla dang po'i tshes gcig la mgon po mnga' gsol rgyas par mdzad rjes gzhi thog pho brang
gi tshoms chen mor/ skyabs mgon dam pa yab sras dkon mchog gi grangs ldan gyi dbu g.yas/ chos grwa nyi zla zung gi bya ba las kyi sne mo ba/ gzhung sa chen po sogs nas
khri 'don gyi legs skyes 'bul mi sku tshab sogs ser skya mchog dman 'os babs rnams la lo gsar gyi dga' ston gya nom pa bstar zhing / tshes

gnyis nas bzung nyin gsum la gser khrir mnga' gsol dngos gzhi'i dga' ston snga ma gnyis kyi tshe yab rje mchog nas gzhi thog pho brang gi yang steng du lha bsangs dang / de
nas sngar srol ltar bca' sgrig sngon du btang nas/ nyin dang po la/ rgyal ba zas gtsang sras pos chos 'khor bskor ba'i chos dung dkar po rgyang grags nyi rtse la gsung bskul
gyis mkhas pa zil gnon rnams/ 'khor lo gsum ldan/ chos khri thang mo che sogs mtshan mchog gsum ldan gyi gser khri rin po che'i mdun du/ chos grwa rnam gnyis kyis gtsos
sdom brtson sde snod 'dzin pa'i dge ba'i bshes gnyen rnams kyi gral gyi gzhir bzung / skya ser khri phrag langs pa'i tshogs kyi khrod du/ srid zhi'i gtsug rgyan 'jam
mgon mi srid bzung ba sku mched sku mtshan dang dpe byad kyis spras shing / lta bas chog mi shes pa sku 'khor dang bcas pa rnams 'phags pa rta thul ltar spyod lam dul zhing
/ tshangs pa'i rgyal po ltar blo gros dang ldan pa'i sgo nas phyag legs par phebs te/ gser khri rin po cher sku gsung thugs 'gyur pa med pa lhan ne lhang nge / lham mer
phebs bstun gsung rab klog pa/ maNDal 'bul ba sogs sngar rgyun gyi phyag len bzhin grub 'phral/ gnyis med gsung ba don kun grub kyis rigs can gsum la chos kyi 'khor lo
bskor ba'i tshul ji lta bar rje rdo rje 'chang nyid kyis sems bskyed gsal 'debs nas brtsams/ 'jam mgon sa skya paNDi ta chen pos dbus gtsang khams gsum du tshogs chos su
legs par

gdams pa'i bstan bcos chen po/ thub pa'i dgongs pa rab tu gsal bar byedapa'i mtshan don nas bsam gtan gyi phar phyin yan legs par bstsal/ nyin bar mar gong bzhin bca' sgrig
sngon 'gro'i sngar gyi 'phro nas sku gsum ye shes kyi rnam bzhag yan chad/ nyin gsum par skyabs mgon yab sras gsum char gong gi dge mtshan dang bcas phebs te/ rje rdo rje
'chang nyid kyis sngar gyi 'phros nas mjug gi sbyar byang bar tshang la ma nor ba/ kun gyi yid 'phrog pa/ gsung 'jam zhing snyan la dag cing gsal ba nye ring med pa tshangs
pa'i dbyangs lta bu'i sgo nas der 'dus kun gyi rna ba'i bdud rtsir sim pa/ bsnyengs pa mi mnga' ba'i spobs pa gzengs mtho ba'i ngang nas bstsal bas kun kyang dga' bde'i
dpal la lhag par sbyar ro/ /de ltar gyi skabs rten 'brel legs skyes phun sum tshogs pa bstar ba ni/ rgyal ba thams cad mkhyen gzigs bdun pa chen po mchog nas khyad du
mtshar ba'i dgu tshan dgu/ sa skyong mi dbang yab sras nas de bzhin sogs mdor na gzhis byes dngos 'bul rmugs 'dzin dbang po'i gan mdzod la co 'dri ba dang / dge 'dun 'dus
pa/ skye bo'i tshogs dang bcas pa la mang ja gdan non sbyin 'gyed gya nom pa stob pa sogs dang / gdan sa chen po'i rten khyad mtshar rnams la mchod pa snyan shal spyan
gzigs/ gzhan yang zur 'bul gyi rnam bzhag dgos pa rnams kyang de bzhin bcas mdzad cing / rgyal dpon nas mol gtam phul grub rjes yab rje chos kyi rgyal pos/ gang

gi rigs sras dam pa sku mched zung khams gsum chos kyi rgyal por mnga' gsol ba'i legs tshogs kyis mtshon/ bdag gzhan gyi dus gsum du bsags pa'i dge rtsa rnams chab mi 'tshal
ba'i phyir yongs bsngo'i rgyas btab rjes yab rje rdo rje 'chang sku mched kyi mdun du bzhengs nas/ rgyal srid sna bdun bkra shis rdzas brgyad sogs kyi mnga' 'bul smin rgyas
dpon slob lhan rgyas nas gnang ba'i shis brjod ban tshang dbu byed che bas byang drangs/ tshogs pa byings bcas nas 'brug stong dus gcig tu ldir ba lta bu'i gsung gdangs
kyis brgyan par mdzad/ 'jam mgon sku mched gang gi rgyal tshab tu mnga' gsol legs byas kyi rten 'brel dge bas mtshon/ 'dzam gling na 'gran zla dang bral bar mkhas grub
gzur gnas du mas bsngags pa'i rje btsun sa skya pa'i gdung rabs rin po che srid mtha'i bar du byon nas gser khri rin po cher mnga' gsol gyi rten 'brel 'bad med lhun gyis
grub pa'i dge mtshan srid na gsal ba ni/ nam mkha'i khams shin tu dwangs shing / nyi 'od gsal ba/ 'ja' dang 'od kyi gur khang 'khyil ba/ dkar phyogs lha rnams me tog gi
char snyil zhing der 'dus kyi skye dgu mtha' dag dga' mgu yi rang gi dad pa'i thal sbyar dang chabs cig gnas tshul de ltar 'byung 'gyur gyi smon lam 'debs pa dang / skyabs
mgon rdo rje 'chang yab sras rnam gsum gyi ngo mtshar mdzad pa'i gleng mo sgrog pa la gcig tu gzhol par gyur cing / de'i sang nyin gegs med don ldan gyi

dga' ston chen mo'i thog rje rdo rje 'dzin nyid la yab sras zung gis mtshon gzhis byes ser skya drag zhan rnams nas legs so'i sgo brgya rnam par dbye ba'i skabs so/ /de lta
bu'i gser khri rin po cher mnga' gsol nas gangs ri'i ljongs 'dir bstan pa rin po cher gsol sman du gyur pa'i bya ba ji ltar mdzad pa'i tshul la/ thos rtsom gnyis rtogs sla
ba'i phyir phyogs sdom du bshad pa dang / bsam bsgom 'chad rtsod kyis mtshon lugs brgya'i mdzad phrin kun gsal gyi gru ltar yangs shing rgya che ba'i nang nas cha shas
tsam ston pa dang gnyis las/dang po ni rnam thar bsdus pa las/ yongs 'dzin bcu phrag bzhi nyer gsan mthar phyin/ /bsam byung rig pa'i rang rtsal thol byung brdol/ /bsgom
sgrub nyin zhag phrugs dgur nyer bdun tsam/ /bstan pa'i bya bar gzhol la gsol ba 'debs/ /ces gsungs pa ltar/ dbang lung man ngag sogs gsan pa rgya mtsho'i pha rol tu gyur
pa'i tshul ni 'di lta ste/ rje rdo rje 'chang nyid kyi zhal sgo las byon pa'i gdung rabs gdan rabs kyi lo rgyus las/ yab rje rdo rje 'chang dang thar rtse rje/ /gnas gsar
rje dang brag rtsa rje btsun drung / /gzhi dgon rab brtan bzang dang rta nag mkhan/ /tshul khrims bzang dang ngor chen bsod nams bzang / /sangs rgyas ye shes dpal ldan
chos skyong zhabs/ /gong dkar bsod nams blo gros rnam mkhyen grong / /chos dbang rgya mtsho chu ri bkra shis don/ /kun dga'

chos 'phel rin chen bzang po ste/ /gong dkar rnam lnga rin chen mi 'gyur zhabs/ /'gro mgon mthu dbang de sras rig 'dzin mtshan/ /mkhan chen dbang phun mkhan chen kun dga' zla/
/sengge rgyal mtshan sha ri mnga' bdag che/ /rgyal dbang skal bzang rje dang mchog sprul zhabs/ /dpal ldan no min han dang 'on rgyal sras/ /lo nas sems dpa' chen po smin
grol gling / /khri chen rin chen rnam rgyal sras mchog bcas/ /'bri khung rje dang bsam sding yang zab rje/ /dngos grub sding dang kun dga' don gsal sogs/ /gus pas bsten
nas ris med chos rgyun zhus/ /nyams len med kyang dbang lung man ngag khrid/ /gzhon dus brtson khul slob ma bstan 'phel dang / /btang snyoms dam nyams bsags pa grangs
med yod/ /ces gsungs pa ltar yab rje rdo rje 'chang bsod nams rin chen bkra shis grags pa rgyal mtshan dpal bzang po'i zhal snga nas/ grub chen dzAe ta ri'i lugs sa skya
pa'i yab chos tshe dpag lha dgu'i dbang dang/ sngags 'chang chen po yan chad snyan brgyud kho nar bzhugs pa la sngags 'chang nyid kyi grub rgyal gling pa pad rgyal gyi don
du yi ger 'god gnang ba'i tshe sgrub kyi gdams pa'i sgom lung bcas gsan/ a mes zhabs kyis mdzad pa'i gdon sgrol gyi cho ga phun tshogs bsam 'phel phyag bzhes kyis brgyan
pa'i lung / 'phags pa rin po ches mdzad pa'i ri khrod ma'i byabs khrus lung bcas/ nar paN yig steng nas jo lugs sme brtsegs ljang nag gi rjes gnang / ngag chos

yig steng nas/ sa lugs sme brtsigs dud kha'i rjes gnang / sa lo'i yig steng nas 'jam dbyangs dmar ser gyi rjes gnang / gu ge paN chen sogs kyi yig rnying steng nas gser chos
'jam dpal nag po'i rjes gnang / ngor chen dkon mchog lhun grub kyi yig steng nas ba ri brgya rtsa'i sgrub thabs rgyud sde gong 'og sna tshogs kyi rjes gnang bdun cu don
brgyad/ ngor chen dkon lhun gyi tho yig mun sel sgron ma'i lung bcas gsan/bla med kyi skor la thabs rgyud la gsang 'dus 'phags lugs mi bskyod rdo rje lha so gnyis kyi ras
bris kyi dkyil 'khor du smin dbang gi thog ma sngags 'chang thams cad mkhyen pa kun dga' bsod nams kyi mngon dkyil dang / sngags 'chang chen po'i dbang gi mtshams sbyor
bcas kyi steng nas bka' babs bdun ldan gyi dbang / shes rab kyi rgyud la/ grub mchog slob dpon nag po'i zab don sbyangs gzhi mngal skyes ltar bkral ba'i 'khor lo bde mchog
lha drug cu rtsa gnyis kyi rdul tshon gyi dkyil 'khor du dbang bskur ba/ sngags 'chang kun bsod kyi sgrub dkyil dang / sngags 'chang chen po'i dbang gi mtshams sbyor bcas
kyi steng nas gsan/ sngags 'chang yig steng nas tshe dbang grub rgyal ma rgyud srol mang 'dus gsan/gnyis med rgyud la/ dpal dus kyi 'khor lo'i thun mong lha gsum gyi
nang tshan klu gdon 'joms par byed pa rje sgo rum pa'i yig steng nas mkha' lding rdo rje khyung khra'i rjes gnang / ngag chos yig steng nas khyung nag

rjes gnang bcas dang /thun mong ma yin pa'i skor la/ grub rigs yongs kyi gtsug rgyan 'phags yul gyi paN grub 'jigs bral dpal ldan chos skyong la ye shes mkha' 'gro'i byin gyis
rlabs shing gdams pa mngon sum du bstsal ba nas bzung paN grub dbang po gha ya dha ras/ gangs ri'i khrod kyi lo tswa ba yongs kyi gtsug rgyan 'brog mi shA kya ye shes
la gdams ngag sgo skyes mdzad de/ rim bzhin rje btsun brtse ba chen po kun dga' snying po mchog la bka' babs shing / nye brgyud grub chen bir wa pa gtso 'khor lnga gdan
sa 'di nyid du sa dkar po rgyab yol gyi tshul du mdzad nas brtse ba chen po nyid la zhal mngon sum du bstan te/ gdams pa yongs su rdzogs par bstsal ba bcas sa skya gong ma
yab sras rnams nas rim par slob brgyud grags che ba ngor rdzongs gong dkar ba sogs mang du phebs kyang gtso bor rgyal bas lung bstan pa'i kun mkhyen e waM pa chen po dang
/ mus chen sems dpal chen po'i bar du byon zhing / de la slob tshogs grangs mang bas thun mong ma yin pa'i skor 'ga' brtse ba chen po nyid kyi rnam 'phrul bdag chen rdo
rje 'chang blo gros rgyal mtshan nyid la zur du gsungs pa nas bzung / tshogs slob gnyis su gyes pa'i da lam thun mong ba gsung ngag rin po che'i tshogs bshad gsan skor
la/ tshad ma snyan brgyud bzhi ba'i sgo nas 'chad dgos pa las/ dang po bla ma tshad mar bya ba'i phyir bla ma brgyud pa'i rnam thar

dang / gsol 'debs kyi lung gnyis la/ gsang sngags sngon 'gro theg pa thun mong ba'i lam gyi gzhi bca' ba ni ngor chen dkon mchog lhun grub kyis mdzad pa'i khrid yig snang gsum
mdzes rgyan gyi snying po bsdus pa/ mkhan chen ngag dbang chos grags kyi snang gsum snying po'i legs bshad kyi steng nas gsan pa'i mur/ des mdzad pa'i rgya mtsho gnyis
kyi steng nas gsung sgros sogs ci rigs kyis brgyan te bshad pa'i rnam grangs ci rigs pa len par mdzad pa'i khrid kyi rgyab chos su gnang ba'i thog mar nges shes bskyed
pa'i skabs bla ma brgyud pa'i rnam thar gyi skor la/ bla ma rgya bod kyi rnam thar gsung ngag glegs bam pod ser nas byung ba dang / sa chen rnam thar rtse mo'i bstod pa khyod
nyid ma bcas rje btsun rin po ches mdzad pa/ rje btsun rin po che'i rnam thar sa paN gyis mdzad pa/ de nyid rnam thar mnal lam ma na ro bande gshin rje grags kyis mdzad
pa/ sa paN gyi rnam thar 'phags pas mdzad pa/ 'phags pa'i rnam thar shar chen ye shes rgyal mtshan gyis mdzad pa/ tshogs sgom pa'i rnam thar gnyags snying po rgyal mtshan
gyis mdzad pa/ nyan chen bsod nams brtan pa'i rnam thar dkar brag pa ratna sing has mdzad pa/ dkar brag de nyid kyi rnam thar zhal gsungs ma/ zhang pa'i rnam thar dpal
ldan tshul khrims kyis mdzad pa/ buddha shrI'i rnam thar ngor chen rdo rje 'chang gis mdzad pa/ ngor chen rnam thar dgung grangs don bzhi pa yan mus chen

sems dpa' chen pos mdzad pa/ mus chen sems dpa' chen po'i rnam thar kha skong dang bcas pa kun mkhyen bsod nams seng ges mdzad pa/ de'i rnam thar gsung sgros ma gung rus mdzad
pa/ kun mkhyen rin po che dang yongs 'dzin dkon mchog 'phel gnyis kyi rnam thar mus chen sangs rgyas rin chen gyis mdzad pa/ sangs rgyas rin chen gyi rnam thar kha skong
bcas pa sa los mdzad pa/ sa los rnam thar dkon mchog lhun grub kyis mdzad pa/ 'jam mgon a mes zhabs kyi rnam thar khro phu dus zhabs pas mdzad pa/ grub mchog bsod nams
dbang phyug gi rnam thar sngags 'chang kun dga' bkra shis kyis mdzad pa/ sngags 'chang kun dga' bkra shis kyi rnam thar mdzod pa nam bsam pas brtsams pa/ yab rje bsod nams
rin chen gyi rnam thar mkhan chen kun zla 'od kyis mdzad pa bcas dang / gsung ngag byung tshul don gnyer dga' ba skyed byed dang / legs bshad 'dus pa'i rgya mtsho gnyis
'jam mgon a mes zhabs kyi mdzad pa rnams kyi lung nyams myong tshad ma khrid kyi gzhung shing bzhi las/ gzhung ji lta ba bzhin dkri bar mdzad pa'i snang gsum gong du song
ba bzhin dang / snyan brgyud bzhi pa'i dang po dbang gi chu bo ma nub pa sogs bzhi las/ dang po la rgyu lam 'bras bu'i dbang gi chu bo ma nub pa gsum las/ thog mar brgyud
pa'i khyad par gnyis ldan gyi sems bskyed dang / slob ma rjes 'dzin bsags sbyong gi khrid dmigs 'bog pa rnams ngag chos yig steng nas bstsal te/ yab rje rdo rje 'chang
nyid grub bsnyen zhal

gso bdun mdzad ring / bsags sbyong rnal 'byor phyag len ltar mdzad cing / de grol nas rdo rje theg pa'i smin grol gnyis las/ dang po ni sngags 'chang thams cad mkhyen pa ngag
dbang kun dga' bsod nams kyi sgrub dkyil dang / sngags 'chang chen po'i dbang gi mtshams sbyor bcas kyi steng nas/ bcom ldan 'das dpal kyai rdo rje'i rdul tshon gyi dkyil
'khor du dbang gi mngon par rtogs pa bco brgyad dang ldan pa'i sgo nas rgyu dus kyi dbang gi chu bo ma nub pa sbyang gzhi sbyongabyed legs par ngo sprod de smin rgyas
su gsan pa'i/ thun mong gi dbang drug gi skabs ngag chos yig steng nas rtsa sngags kyi bzlas lung bcas gsan nas/ dam tshig dang sdom pa ma nyams pa bsrung ba gsal ba ston
pa rtsa ltung 'grel pa 'khrul spong rje btsun gyis mdzad pa/ mngon rtogs rgyas pa yan lag bzhi pa slob dpon rin po che rtse mos mdzad pa/ rje btsun chen pos mdzad pa'i
mngon rtogs 'bring po yan lag drug pa tshig sna ring thung gnyis yod pa'i thung ba/ des mdzad pa'i bdag med ma'i rim gnyis 'khor dang bcas pa/ slob dpon rtse mos mdzad pa'i
dbang gi chu bo chen po dang / zhi ba'i sbyin sreg cho ga zhib tu bstan cing rnam bzhag mdor bsdus pa/ rje btsun gyis mdzad pa'i las bzhi'i sbyin sreg cho ga mdor bsdus
shing rnam bzhag rgyas par bstan pa/ tshogs 'khor 'bring po rje btsun gyis mdzad pa ste/ bdun po glegs bam gyi dkar chag gis zin pa logs su bzhugs kyang rung bar gsungs
pa rnams

dang / ngag chos kyi dam tshig rnam bshad bag yod gtam gyi bdud rtsi rnams kyi lung gsan nas/ dngos gzhi nyams len ngor chen thams cad mkhyen pa'i rgyud gsum mdzes rgyan gyi
snying po bsdus pa/ mkhan chen 'jam pa'i dbyangs ngag dbang chos grags kyis mdzad pa'i rgyud gsum snying po'i legs bshad/ bla ma phyi mas mdzad pa'i 'chad thabs kyi man
ngag bcas pa'i steng / sngon dngos rjes gsum tshang ba'i sgo nas dbang gi ye shes la log rtog dgag pa dang / 'og nas 'byung ba'i lam thams cad skyon med par sgrub pa'i slad
du 'khor 'das dbyer med kyi lta khrid rje btsun gyis mdzad pa sogs la brten nas/ rig thog tu brdar sha bcad cing zab gnad kyis brgyan pa dang / lus thabs rgyud la bum
dbang dang rjes su 'brel ba phyi bskyed rim sems 'dzin dang bcas pa gsal snang ma thob bar du sgom par mdzad cing / de skabs rnams su rtsa rgyud brtag gnyis dang / ngor
chen gyi bskyed rim rnam bshad gnad kyi zla zer/ kun 'khyen chen po'i man ngag rnam bshad/ bskyed rim gnad kyi zla zer la rtsod spong gnad kyi gsal byed/ mkhan chen ngag
chos kyi bskyed rim rnam bshad rgyas bsdus 'jam mgon a mes zhabs kyi mngon dkyil dang / phyi nang bskyed rim rnam bshad dges rdor chos kun gsal ba'i nyid byed/ rdor dril
rnam bshad/ yang rdor dril bgrang phreng / dgang blugs bum pa rnams kyi rnam bshad/ yang des mdzad bza' ba dam tshig gi rnam bshad/ bdud

rtsi ril bu sgrub tshul gyi yi ge phyogs gcig tu bsdus pa/ 'jam dbyangs bsod nams dbang po'i kyai rdor rnam bshad nyams rtogs gong 'phel dang bcas pa rnams kyi lung gsan te/
rang gzhan gyi don gang sgrub kyang chog pa'i rdo rje slob dpon du bsgrubs nas/ phyi rol tu zhen pa'i gdon gyi gnyen por rdo rje slob dpon gyi zab mo lus kyi dkyil 'khor
du dbang bskur ba/ 'jam dbyangs bsod nams dbang po dang / mkhan chen ngag chos kyi mtha' dpyad zur 'debs kyi gnad 'gag dang bcas pa'i steng nas lam dus kyi dbang gi chu
bo ma nub pa bskur ba yi ge brgya pa'i bzlas lung dang bcas pa gsan te/ nang bskyed rim bsgom bya'i don la thos bsam gyi sgro 'dogs gcod don sems 'dzin gyi nyams khrid kyi
lam dang / lta ba grub mtha' 'da' ka ma/ zhar byung bar do dang / 'bras bu ste don tshan drug ldan du gsan/ mkhan chen ngag chos yig steng nas bdag med byin rlabs ni de
skabs ma gsan pa'i tshul dang / khams 'dus pa thog mtha' bar gsum re re la'ang lam lta ba grub mtha' 'da' ka ma/ zhar byung bar do/ 'bras bu ste don tshan drug drug gi
sgo nas gtan la phab pa dang bcas dbang po rab 'bring tha ma'i lam cha tshang ba re khrid rim du gsan/ rnal 'byor dbang phyug bir wa pas rje btsun brtse ba chen por dngos
su gnang ba'i man ngag sa skya'i lcags ri'i khongs las zab chos bzhi'i nang tshan lam zab phyi nang gsang gsum las/ ngag chos yig steng

nas/ lam zab bla ma'i rnal 'byor phyi ma'i byin rlabs/ yang de'i yig steng nas lam zab nang ma/ bla ma rin 'byung bir srung thun mong ma yin pa/ bla ma don 'grub kyi rnal 'byor
tshar gsum khug tu grags pa rnams so so'i byin rlabs bcas gsan nas/ rgyab rten lung gi skor la gsung ngag glegs bam pod ser dang pod dmar zung dang / mkhan chen ngag
chos gsung ngag dang / 'brel yig skor yongs rdzogs kyi lung gsan/ sngags 'chang chen pos mdzad pa'i yig steng nas mgon po lcam dral lha brgyad kyi rjes gnang / ngag chos
yig steng nas gur mgon khro bcu'i rjes gnang bka' rgya shin tu dam pa yig lung bcas dang / sngags 'chang kun dga' bkra shis kyis mdzad pa'i brag rdzong ma'i nyams len bcas
kyi lung / sngags 'chang chen po'i yig steng nas las mkhan pu tra'i rjes gnang thun mong ba zur bka' du grags pa bcas gsan/ nor lha dbyu gu mched gsum sgrub thabs rgya
gzhung klu sgrub kyis mdzad pa sogs yig rnying rnams dang / bod gzhung a mes zhabs kyis mdzad pa rnams lung gsan/gsang chen rnying ma'i skor la o rgyan gyi slob dpon chen
po padma sam bha ba nas 'khon klu dbang srung ba la bka' babs pa'i/ rje btsun sa skya pa'i yab chos rnying ma dpal chen rdo rje phur pa'i rdul tshon gyi dkyil 'khor du
chos rje bla ma dam pas mdzad pa'i mngon rtogs rgyas 'bring bsdus gsum dang / sngags 'chang thams cad mkhyen pa'i dkyil chog sngags 'chang

chen po'i dbang gi mtshams sbyor bcas kyi steng nas stod las byang chub sgrub pa'i dbang dang / chos rje bla ma dam pa'i yig cha rnams kyi dgongs pa bzhin sngags 'chang chos
kyi rgyal po ngag dbangakun dga' rin chen gyis mdzad pa'i gsal byed rin chen phreng ba'i steng nas/ smad las drag po sgrol dbang bcas gsan nas/ sa los mdzad pa'i rgyud
'debs dngos grub rgya mtsho dang / sgrub thabs bsdus pa/ bsnyen sgrub gsal byed la sngags 'chang chen po'i mchan gnang ba/ a mes zhabs kyis sgrig gnang phur dkyil rnams kyi
lung / bdag chen rgya gar bas phrin gzhung dregs pa zil gnon dang / sngags 'chang chen po'i dbang mchog mthong ba rang grol bcas kyi steng nas mnga' bdag nyang ral gyi
thugs gter brag srin mo sbar rjes can nas spyan drangs pa'i gu ru drag dmar gyi dbang bzhi byin rlabs kyi tshul du bskur ba dang / gong gi yig cha rnams dang brgyud 'debs
bcas kyi lung / sngags 'chang kun dga' bkra shis yig steng nas tshe dbang 'chi med dpal ster ma'am bla ma zhi khro grags pa dang / ngag chos yig steng nas byang gter tshe
dbang lcags sdong ma/ sngags 'chang kun bsod yig steng nas ras chen dpal 'byor bzang po nas brgyud pa'i tshe dbang mda' 'phel mar grags pa dang / sngags 'chang chen po'i
yig steng nas sa skya pa'i yab chos yang phur gnyis kyi srung ma dkar bdud lcam dral gyi rjes gnang bdag chen rgya gar ba dang / sngags 'chang dang kun bsod kyis

mdzad pa'i bskang ba rgyas bsdus rnams kyi lung bcas/ bzang spyod nas gsungs pa'i 'od dpag med kyi nyal 'pho'i sgom lung / a mes zhabs kyi yig steng nas byang gter dug dbang
rdo rje'i pha lam gyi dbang lung / gter ston rgya zhang khrom gyi gter ma snub lugs byad grol rgyab rten lung skor la sngags 'chang chos kyi rgyal po'i phyag len ltar yi
dam kyai rdor/ bde mchog chos srung gur zhal/ dur bdag dkar bdud lcam dral/ mkha' 'gro spyi gtor gzhi bdag gtor ma/ bzlas pa'i rim pa/ phyi nang mchod phrin/ 'phags pa
rin po che nas mdzad pa'i spyi bshags tshigs lhug gi mthar tshigs bcad kha dmar dang / bstod pa sangs rgyas bstan srung ma bsdus par grags pa/ gtor rdzong lha'i tshogs rnams
ma/ rtsa rgyud brtag gnyis nas byung ba'i rdo rje'i glu mdo rgyud nas byung ba'i bkra shis smon lam/ spyi skabs phrin bcol srid zhi'i dpal 'byor ma rnams yig rnying mjug
chog gi rnam bzhag bcas/ phyogs gcig tu bsgrigs par mdzad pa gtor bsngo chen mor grags pa'i lung / yang des mdzad pa'i gtor ma brgya rtsa dang phur pa'i gtor bsngo gnyis
kyi lung / kun dga' bkra shis kyi 'khrungs rabs gsol 'debs/ de'i sku bstod yin bzhin nor bu spyi bshags bla ma dam pa sogs kyi lung / yab rje bsod nams rin chen zhabs
brtan rgyal kun mkhyen brtse ma/ bco brgyad mkhyen brtse rab brtan gyi gong ma mkhyen rab byams pa'i rnam sprul du ngos 'dzin zhabs brtan tshe yi dngos

grub ma/ me bya lo bsam yas chos skyong thog bab dus phul ba'i dus gsum rgyal ba ma/ yang zhal gnyis rnams dang / 'jam mgon kun blo'i zhabs brtan mdzod pa bka' bzhi pas rtsom
pa rten 'brel ma 'ongs lung bstan 'dra zhes ma dang / sa chen kun blos mdzad pa'i yab rgyas gsol 'debs skyabs gnas bslu med ma/ rje btsun grags rgyan dang / bdag nyid
chen mo bzang po dpal gnyis la gdung rabs myur byon gsol 'debs/ sgar chen dang sku 'bring sku bstod 'jam mgon kun blos gdung rgyud dbang gi mtshan can sku mched kyi zhabs
brtan/ spyi zhabs phan bde gangga'i chu rgyun bkra shis 'gyur med g.yung drung / dpal ldan rab dkar sogs kyi lung / sngags 'chang rgya gar ba'i bsangs yig chen mo la/ 'phags
pas gsungs par grags pa'i dgra lha dpang bstod/ gnubs sangs rgyas ye shes kyis mdzad pa'i sde brgyad cha snyoms zhu ngag ma/ a mes zhabs kyi rtsi dmar dang bse khrab
kyi bskang ba/ kyai rdor sgrub thabs ma nor don tshang / ri khud sprul sku'i bzhed skong bla ma rgyang 'bod/ gur lcam dral/ las mkhan pho mo'i 'bod rbad bsad gsum/ slob
dpon nag po zhabs kyis mdzad dpang gzugs gur mgon pho nya bskul ba dam pas mdzad pa/ 'phags pas mdzad pa'i bdud rtsi lnga mchod/ zor lam dbye ba/ gur lcam dral bskul bram
ze mchog sred kyis mdzad pa/ chos

skyong spyi'i drag bskul sngags 'chang kun bkras kyis mdzad pa/ 'dod khams dbang mo'i drag bskul bdag chen blo gros rgyal mtshan gyis mdzad pa'i dgos bskang las byung ba/ zhal
dang pu tra'i drag bskul bdag chen rgya gar bas mdzad pa/ bskang ba nag po mchod rten 'bring por grags pa dang / chos nyid ma/ lha zhal pu tra dkar bdud rnams kyi dgos
skong rnams dam pa kun grags bdag chen blo gros rgyal mtshan/ sngags 'chang rgya gar ba sogs kyis mdzad pa dang / gtum chen ma sa chen sku dang gsung thugs ma mal lo dang
/ dmag zor ma dang / dur bdag bskang ba/ dkar bdud bskang ba bsdus pa rnams a mes zhabs gdung rabs myur byon bskang phrin kun bkras sogs kyis mdzad pa dang / stod snying
sri mngon gang gsum sangs rgyas bstan srung rgyas pa bstod gsar ma skyes hU~M yig rngam 'bar rnams gdan sa 'di nyid kyi gsungs rgyun bzhin gyi lung / lha chen chos spyod
rab gsal lha pod shog brgya dang dgu byams chos sde lnga/ sa skya bka' 'bum dpe khang phyag dpe bris ma pod gnyis bcu drug pa pod rjes ma'i nang sngags 'chang grags blo'i
gsan yig yod pa'i steng 'phags pod rjes ma'i gnas bstod yan gsan pa bcas/ yab rje rdo rje 'chang nas gsan pa'i skor dang / rje btsun bskal bzang dbang mo kun dga' bstan
pa'i nyi ma'i drung nas gsan pa'i skor la/ dzAe ta ri'i lugs kyi tshe dpag lha dgu'i dbang rgyud yab rje bzhin/ nA ro mkha' spyod ma'i byin

rlabs kun bsod yig steng nas brgyud pa kun bkras yan dkyil chog bzhin la kun dga' bstan nyi des pod lung skor la/ kun bsod kyis mdzad pa'i rnam bshad/ zhi ba'i sbyin sreg thun
mong ma yin pa'i man ngag gi nyams len mkha' spyod bgrod pa'i lam thun mong ma yin pa/ mkha' spyod sgrub pa'i gser chos chig brgyud ma sogs zhal shes khag che ba 'ga'
zhig sa lo chen po'i phyag dpe las logs su bkol ba/ des mdzad pa'i mkha' spyod ma'i nyams len snying po don bsdus/ lam rim gsol 'debs/ rnal 'byor ma'i man ngag zab mo/ gser
chos chig brgyud ma/ rdo rje rnal 'byor ma nA ro mkha' spyod ma'i sgrub dkyil 'gro kun mkha' spyod bgrod pa'i nye lam/ 'pho ba'i chig brgyud ma'i dris lan dogs gcod rnams
a mes zhabs kyis mdzad pa dang / mus chen sangs rgyas rgyal mtshan gyis mdzad pa'i mkha' spyod ma'i bskyed rdzogs rnam bshad kyi lung / sngags 'chang yig steng nas sgrol
dkar bka' bab dgu ldan gyi rjes gnang / sngags 'chang yig steng nas/ gur lha brgyad/ zhal bzhi bsnyen dus/ nor skyong yab yum/ pur tra'i zur bka'/ pu tra'i ming sring
gsum/ bran bdud gshin rje nag po yab yum rnams kyi rjes gnang yig lung bcas brgyud pa kun bkras nas rje btsun bstan nyi'i ngag chos yig steng nas gur mgon khro bcu rjes
gnang gi yig lung dang / kun bsod khro bcu'i rjes gnang gi yig lung / yig steng gong 'dra nas dmag zor rgyal mo'i rjes

gnang brgyud pa kun bkras nas/ byams pa lha dbang rig 'dzin rje btsun kun bstan des so/ /sngags 'chang yig steng nas dkar bdud rjes gnang brgyud pa kun bkras/ yab rje bsod
rin rje btsun kun bstan no//sngags 'chang yig steng nas tshe dbang grub rgyal ma/ kun bkras yig steng nas bla ma zhi khro/ tshe dbang lcags sdong ma rnams kun bkras yan yab
rje bzhin/ lung gi skor la/ 'phags pa rin po che'i rnam thar/ ye shes rgyal mtshan gyis mdzad pa/ 'phags pa klu sgrub kyis mdzad pa'i 'khor ba 'khor tshe ma/ sa los mdzad
pa'i mgon po drug cu pa'i gtor bzlog sngags 'chang chen pos mdzad pa/ yang bdag med dgu'i sgrub thabs/ de'i dkyil chog gur mgon brag rdzong ma'i rgyun khyer/ kyai rdor
man ngag lugs kyi dbang gi mtshams sbyor rnams kyi lung / sngags 'chang chen po'i rnam thar ngo mtshar rgya mtsho'i nying khu kun bsod kyis mdzad pa/ yang des mdzad pa'i
bsod nams dbang po dang / grags blo'i rnam thar/ a mes zhabs kyi rnam thar khro phu dus zhabs pas mdzad pa/ bsod nams dbang phyug pa'i mdzad pa rnam thar sngags 'chang
kun bkras kyis mdzad pa/ kun bkras rnam thar mdzod pa nam bsam pas mdzad pa/ a mes kyis mdzad pa'i bdag med ma'i sgrub dkyil dbang gi mtshams sbyor gyi lung / sa los mdzad
pa'i spros med dang sbyor drug brgyud 'debs/ bla ma dam pas mdzad pa'i zab lam rdo rje rnal 'byor khrid yig ngo sprod dang bcas pa'i brgyud 'debs/

mchog dang dbang phyug dam pa mchog gi bde bar gshegs pa zhes pa skad gnyis shan sbyar 'di brtag gnyis kyi 'grel pa rdo rje rin chen gsum phreng zhes bya ba'i dpe e hU~M na
bzhugs pa rdo rje'i tshig kha shas/ kun rig phur pa/ gur drag mi 'khrugs pa bcas kyi brgyud 'debs/ rdo rje phur pa'i sgrub thabs rgyas pa bklags pas don 'grub/ bde kyai
sogs kyi brgyud 'debs/ yongs 'dzin/ mus chen 'jam dbyangs pa/ glo bo mkhan chen/ zhwa lu lo chen rnams kyi sku bstod/ sgrol ma'i mtshan brgya 'gyur bcos/ dus 'khor maNDal/
rdo rje phur pa'i gtor bzlog gnam lcags rdo rje'i dbal/ phur srung bskul bzlog 'khor lo rtsibs bcu/ ltas ngan brgyad cu'i bzlog pa/ bdag shwo sa gsum gyi bskul/ a mes zhabs
kyi phur dkyil/ zhi ba'i sbyin sreg 'phrin las lhun grub/ birWa pa'i bstod pa 'phags mchog ma sku yi rnam 'gyur drug gi bstod pa/ kun mkhyen gam pa'i bstod pa dad pa
rgya mtsho'i rlabs phreng rnams a mes zhabs kyis mdzad pa/ bdag chen rgya gar ba'i gur drag phrin gzhung dang / las mtha' gsal byed/ grub mchog bsod nams dbang po'i slob
dpon padma'i bla ma rnal 'byor dang / sgrol dkar sgrub thabs/ sngags 'chang kun bkras kyi zhal gyi gtor bzlog bsam don kun 'grub/ chag med gsum gyi rgyun khyer nyung ngu/
lam zab byin rlabs nyams len/ birWa pa'i sgrub thabs bir srung thun mong ba'i byin rlabs/ lam zab nang gi

nyams len/ gu ru'i rnam thar ri med nyang gis mdzad pa/ rdo ring pas mdzad pa'i zhal gyi gtor bzlog kun rig brtag gnyis rnam dag ma/ dpal mchog ma/ lam zab dus 'khor/ bde mchog
gur mgon/ phur pa/ drag dmar rnams kyi brgyud 'debs kha skong / kun rig lhan thabs/ a mes zhabs kyi mgon po'i zhi ba'i sbyin sreg rnams kyi lung / tshar chen lam glu/
ni gu'i brgyud 'debs/ tshe dpag med kyi brgyud 'debs/ a mes zhabs kyi 'khrungs rabs/ rje nyid kyi zhal gsung ma rnams kyi lung / mus chen sems dpa' chen po dkon mchog rgyal
mtshan gyi bka' 'bum gyi lung sogs gsan/ thar rtse rdo rje 'chang nam mkha' bsam 'grub kun dga' mtshan dpe'i rgyal mtshan dpal bzang po las/ mdo sngags gnyis la/ dang
po la 'phags pa brgyad stong pa/ tog gzungs/ grwa lnga rnams kyi lung / gnyis pa sngags la/ bya rgyud tshe dpag lha dgu'i dbang / 'chi med rnga sgra lha dgu'i dbang / rjes
gnang skor la/ mi tra lugs kyi tshe dpag med dkar po/ bcu gcig zhal dpal mo lugs/ 'jig rten dbang phyug sengge sgra/ sgrol dkar bka' bab dgu ldan rnams kyi rjes gnang
dang / tshar lugs sgrol dkar 'od zer drug sbrags kyi nyams khrid lung bcas/ tshe sgrub zhag bdun ma'i lung khrid/ gnyan sgrol yan lag drug pa/ ri khrod ma ser mo gnyis kyi
rjes gnang / lha mo sha ba Na'i sgrub thabs lung dang dmigs khrid bcas/ rta mgrin grub rgyal lugs/ sman bla

mched bdun/ klu dbang lha lnga/ thub dbang gnas bcu/ 'jam dbyangs smra seng / mi g.yo ba dkar sngon/ don zhags lha lnga/ rnam rgyal lha dgu gza' yum/ dbyangs can dkar mo/ sme
brtsegs ljang nag/ bka' gdams lha bzhi rnams kyi rjes gnang / bya rgyud rigs gsum spyi dbang / gser chos seng gdong sngon mo/ dzam ser nag nor rgyun ma rnams kyi rjes
gnang / dbyu gu mched gsum gyi sgrub skor lung / mgon dkar yid bzhin nor bu'i rjes gnang sgrub skor lung bcas/ spyod rgyud 'jam dbyangs a ra pa tsa na lha lnga'i dbang /
mi 'khrugs pa lha dgu'i dbang nub gnyis ma/ rnal 'byor rgyud sbyong rgyud dkyil 'khor bcu gnyis kyi dbang / phyag rdor 'chi bdag 'joms pa lha bcu gsum ma/ kun rig rtsa ba'i
dkyil 'khor rnams kyi dbang / rgyud sde bzhi'i yi dam gyi lha tshogs kyi skor la/ 'phags yul gyi slob dpon a bhyas bkral ba'i rdo rje phreng ba dkyil 'khor zhe gnyis dang
/ kri ya sa mutstsha nas gsung pa'i dge legs su byed pa'i dkyil 'khor gsum bsnan pa'i dkyil 'khor zhe lnga'i dbang chen bla med pha rgyud la/ 'jigs byed rwa lugs ro langs
brgyad skor gyi dbang / 'jigs byed dmar po mda' bkang ma'i dug dbang / gshin rje dgra nag gi dbang / dbus pa dpal 'dzin gyis mdzad pa'i rtog bdun gyi zhal shes sogs
las tshogs 'ga' zhig gi lung / las gshin rigs gsum gyi rjes gnang / gnyis

med rgyud gur nas gsungs pa'i sor 'phreng dkar mo/ dus 'khor nas gsungs pa'i rdo rje'i shugs/ sna tshogs yum rnams kyi rjes gnang / thun min skor kyai rdor rgyu lam gyi dbang
/ bka' babs bzhi gras dges rdor nag po lugs kyi dbang chen/ gur mgon gri gug lha lnga sindhu ra/ rgya gzhung gnyis/ lha brgyad/ lha bcu gnyis kyi ljang lugs/ lha btsun
ma ste bka' babs bzhir grags pa'i dbang chen bcas gsan/ dges rdor bskyed rim rnam bshad chos rje dpal ldan bkra shis kyis mdzad pa'i bklags pas kun shes kyi lung / mgon
pod me 'bar ma'i chos skor cha tshang gi lung / gser chos mkha' spyod skor gsum gyi byin rlabs/ gser chos dmar mo skor gsum ngor lugs kyi rjes gnang gser chos dmar chung
skor gsum/ gser chos tshe dpag med sprul sku/ gser chos rdo rje khyung khra rnams kyi rjes gnang / rdzong chung lugs sngags 'chang gzungs dpal bas bsgrigs pa'i khyung pod
kyi lung / mdo sngags sna tshogs pa'i gzungs 'dus kyi lung /rnying ma'i skor la/ tshe rta zung 'brel gyi dbang / gra mngon dzam dmar/ phyag rdor gtum po khyung lnga myur
lugs gur drag/ rta mgrin gsang sgrub rnams kyi rjes gnang / tshe dbang lcags sdong ma dang padma bka' thang gi lung / thar rtse paN chen nam mkha' dpal bzang gi bka' 'bum
rnams kyi lung sogs mang du gsan/ gnas gsar rdo rje 'chang ngag dbang kun

dga' legs pa'i 'byung gnas theg mchog bstan pa'i rgyal mtshan dpal bzang po las/thog mar rgyu'i theg pa'i skor la/ 'dul ba'i las chog dang zhar byung khyim pa la phan gdags
pa dang bcas bu ston gyis mdzad pa dang / so thar sdom rgyun brgyud 'debs gong sa lnga pas mdzad pa rnams kyi lung / tshad mdo dang rnam nges tshad ma kun las btus pa slob
dpon phyogs glang gis mdzad pa/ tshad ma rnam 'grel chos grags kyis mdzad pa/ tshad ma rigs gter rtsa 'grel sa paN gyi gsung / so thar/ mdo rtsa ba yon tan 'od kyis mdzad
pa/ slob dpon shAkya 'od kyi 'dul ba sum brgya pa/ de'i rang 'grel 'od ldan/ dge 'dun bzang po'i ka ri ka lnga bcu pa/ dgra bcom pa sa ga lhas byas pa'i 'dul ba me tog
phreng rgyud mgon po byams pas gsungs pa'i pha rol tu phyin pa'i chos sde lnga / 'phags pa klu sgrub yab sras kyi dbu ma rtsa 'jug bzhi gsum/ rig pa drug cu pa/ rgyal sras
zhi ba lha'i spyod 'jug sa skya panDi ta'i sde snod rgyud sde'i nges gsang sdom gsum rab dbye ste sngon dus su grags pa'i pu ti grags chen bco brgyad kyi lung / mdo rgyan
gnyis lta ba'i sa/ bslab spyod spyod pa'i sa/ skyes tshoms dad pa'i sa ste bka' gdams gzhung drug dang / 'phags yul gyi chos rgyal dge dbang gis mdzad pa'i byang chub
sems dpa'i skyes rabs dpag bsam 'khri shing / de'i sras zla ba'i dbang pos mdzad pa'i kha skong dang bcas pa

rnams kyi lung / rmor chen yig steng nas dbu ma lugs kyi sems bskyed/ yangs can mkhan po byams pa ngag dbang rnam rgyal gyi yig steng nas sems tsam lugs kyi sems bskyed/ rgyal
sras thogs med bzang po dpal gyi blo sbyong gsung bgros mar grags pa'i lung / sum pa lo tsA ba'i blo sbyong snyan rgyud kyi khung khrid/ sems dpa' chen po gzhon nu rgyal
mchog dang / mus chen sems dpa' chen po gnyis kyis bsgrigs pa'i blo sbyong glegs bam gyi lung / gzhon nu rgyal mchog pa'i blo sbyong legs bshad kun 'dus/ lce sgom gyis
phyogs gcig tu bsdus pa bka' gdams thor bur grags pa rnams dang / po to ba'i dpe chos rin spungs 'gro mgon dpal ye'i gtam rgyud rin phreng / lce sgom shes rab rdo rje'i
man ngag rin spungs rnams kyi lung / sa skya pa chen pos 'jam dbyangs la dngos su gsan pa'i blo sbyong zhen pa bzhi bral gyi gdams khrid dang / yig skor rnams kyi lung dang
bcas pa/ sa 'jam sbags sgrub kyi byin rlabs dang / de'i sgrub skor rnams kyi yig lung / jo bo'i chos 'byung brgya rtsar grags pa rnams glegs bam yongs rdzogs kyi lung
/ gcod nam mkha' sgo 'byed kyi byin rlabs dmigs khrid dang bcas pa/ dam pas mdzad pa'i 'khyud gcod dkar nag khra gsum tshang ma'i lung /gnyis pa 'bras bu'i theg pa'i skor
gsar rnying gnyis las/ thog mar gsang sngags gsar ma bya rgyud la sman bla mched bdun gyi rjes gnang / gong

sa lnga pas mdzad pa'i sman bla'i mdo chog yid bzhin dbang rgyal gyi lung / klu dbang lha lnga'i rjes gnang de'i sgrub skor rgya gzhung rnams kyi lung / thub dbang gnas bcu'i
rjes gnang lung bcas/ gang blo ma'i rig gtad/ 'jam dkar ma ti lugs kyi rjes gnang sgrub skor lung dang bcas pa/ 'jam dpal shes rab 'khor lo'i rjes gnang sgrub lung bcas/
'jam dbyangs smra seng rjes gnang sgrub skor lung bcas/ 'od zer can gtso rkyang gi rjes gnang bod gzhung 'ga' zhig gi lung / rmor chen gyi gdugs dkar byad grol lung /
legs ldan mched gsum rjes gnang / gtsug tor dri med lha lnga'i dbang / de'i mchod rten 'debs chog dang / 'od zer dri med kyi rgyal mtshan 'dzugs chog mkhyen mdzad rnams kyi
lung / gdugs dkar mdos chog slob dpon tsandra go mis mdzad pa/ shAkya dpa' ba'i dbang chog dang lhan thabs sogs khyab bdag zhwa lus pas mdzad pa/ mkhan chen zhwa lu pas
mdzad pa'i gtsug tor dri med kyi sgrub chog gtsug tor dri med lha lnga'i dkyil chog dri med rnam gnyis kyi srog shing 'dzugs chog rmor chen gyis mdzad pa/ satstsha'i sgrub
dkyil 'bring po'i thig rtsa gnas gsar rje nyid kyis mdzad pa/ gtsug tor dri med kyi gzungs bcas kyi lung / gtsug tor rnam rgyal lha dgu'i rjes gnang dang / stong mchod
lung bcas/ gtsug tor 'bar ba dang / gza' yum/ ba ri lugs rnam 'joms/ mi g.yo ba dkar sngon/ dbyangs can dkar mo/ bram

ze phur bu/ sa manta shri'i lugs gnyis/ yang bo dong pa'i lugs rnams kyi rjes gnang / rgya bod kyi gzhung rnams kyi lung / 'od zer dri med lha bcu bdun gyi dbang / de'i lhan
thabs kha skong sogs mkhan chen zhwa lu pas mdzad pa rnams kyi lung / bka' gdams lha bzhi'i rjes gnang khrid lung dang bcas/ phyag rdor gos sngon can/ phyag rdor u tsya/
gtum po khyung lnga/ sme brtsegs ljang dud/ khro mo sme brtsegs rnams kyi rjes gnang dang sgrub skor lung / dzAe ta ri lugs tshe dpag lha dgu'i dbang / a mes zhabs kyi
sgrub dkyil dbang gi mtshams sbyor gyi lung / grub chen mi tra lugs kyi tshe dpag med dkar po'i rjes gnang / lus srung ba'i man ngag gi lung / dpal mo lugs kyi bcu gcig zhal
lha lnga dang gtso rkyang jo lugs sgrol ma nyer gcig gi rjes gnang lung bcas dang / rmor mdzad sgrol chog jag ching ra ru ma'i lung / sgrol dkar 'od zer drug bsgrags
kyi rjes gnang thun mong ma yin pa/ de'i sgrub skor rgya bod kyi gzhung gi lung / sgrol ma'i man ngag rmi lam brtag pa lha mo shra ma na'i sgrub lung rgya'i khrid bcas/ sgrol
dkar bka' babs dgu ldan gyi rjes gnang ngor mdzad yig skor sogs kyi lung / gnyan sgrol yan lag drug pa/ rta nag lcags ral can/ rta mgrin shwa na bzhi skor/ rta mgrin
khyung gshog can/ rta mgrin pad dbyug can/ ri khrod ma ser mo/ dzam ser nag dzeA lugs dzam dkar rnams kyi rjes gnang dang / sgrub lung bcas/ rnam sras zhi

drag gi be'u bum a mes zhabs kyi dkar chag bzhin gyi lung / rnam sras lnga phrag gsum gyi rjes gnang gi yi ge nor 'dzin dpal mo'i rgyan phreng gi lung / bka' 'gyur ba mgon
po bsod nams mchog ldan gyi rnam sras lnga phrag gsum gyi rjes gnang dngos grub 'dod 'jo/ a mes rnam sras zhi drag gi chos skor dkar chag stag lung ngag dbang rnam rgyal
gyi rnam sras rigs chen brgyad kyi rjes gnang gi chog khrid bstod pa bcas/ des mdzad pa'i a pa ra dzi ta'i rjes gnang gi yi ge dang bcas pa gsan/ ngor chen dkon lhun gyi
yig steng nas rnam sras ser can lha dgu'i rjes gnang yig lung / rmor chen yig steng nas rnam sras snyan grags sgrub dang / a pa ra tsi ta gnyis kyi rjes gnang yig lung bcas/
spyod rgyud la/ sa lo'i yig steng nas 'jam dbyangs dmar ser rjes gnang / de'i yig cha rje btsun ngor chen mus chen sangs rin sa los mdzad pa rnams kyi lung / gong gi
bya spyod dbang sogs kyi rgyab rten du bsam gtan phyi ma/ dpung bzang / legs grub/ gsang ba spyi rgyud de bya spyod rgyud chen bzhi'i lung / rje ngor chen gyi bya rgyud spyi
don gyi lung sogs gsan/ rnal 'byor rgyud la/ kun mkhyen gung ru'i gzhan phan mtha' yas zur 'debs zin bris/ yang des mdzad pa'i zin bris mun sel sgron me rgyas bsdus/
bstod pa'i phyag chen ngor chen gsung la zin bris rnams kyi lung / gzhan phan mtha' yas kyii rnam bshad paN chen nam dbang ba'i

gsung la/ rjes chos dbang / zhe dgon pa chos rgyal mtshan gnyis kyis zin bris su mdzad pa'i rnam bshad dpag bsam ljon pa/ a mes zhabs kyi yo ga chos 'byung bstan pa'i sgo 'byed/
kun bkras kyi kun rig brgyud 'debs rnams kyi lung / bla med pha rgyud la gsang 'dus rgya gzhung mdor byas/ mdo sres/ dkyil chog nyi shu ba/ zung 'jug gsal ba/ spyod
bsdus sgron me/ 'grel pa don gsal rnams kyi lung / bu ston gyi gsang 'dus rgyud 'grel gsang ba'i sgo 'byed/ gzhan yang ngor chen yab sras kun mkhyen rin po che sogs kyis
mdzad pa'i gsang ba 'dus pa'i skor gyi lung sogs gsan/ rgyud sde gong 'og sna tshogs kyi sgrub thabs mang po yar lung grags rgyal kyis phyogs cig tu bsdus pa sgrub thabs
phyed dang nyis brgya'am/ sgrub thabs rgya mtshor grags pa thar paN yig steng nas rjes gnang brgya dang sum cu rtsa brgyad dang / rgya gzhung sgrub thabs nyis brgya zhe
lnga'i lung / nam dpal gyis mdzad pa'i don 'grel ljon shing rin chen snye ma'i lung / ba ri brgya rtsa'am/ sgrub thabs brgya rtsar grags pa'i rjes gnang gong yab rjer gsan
pa'i rgya gzhung sgrub thabs go gnyis kyi lung / phreng ba skor gsum gyi rgya gzhung gi lung bcas gsan/ pha rgyud zhe sdang can gtso bor 'dul ba gshed skor la/ ngor chen
gyi sgrub dkyil dkon lhun lhan thabs/ thar paN gyi mtshams sbyor can gyi steng nas bka' babs gsum ldan gshed dmar lha lnga'i dbang chen/ rdzogs rim shin tu spros med kyi

nyams khrid/ birWa pas mdzad pa'i rgya gzhung rnams dang / glo bo lo tsA ba'i khrid yig spros med rnal 'byor/ rnam rtog 'od gsal gyi khrid yig sems bskyed thabs/ ngor chen
gyi spros med mdzes rgyan/ dkon lhun gyi rgyud 'debs/ rgyun 'khyer kun mkhyen gyi nyams len/ gshed dmar rgyud le'u bcu dgu pa rnams kyi lung / rwa lo'i mngon rtogs dbang
chu/ tshar chen gyi lhan thabs/ mkhyen brtse dbang phyug ngag 'don nag 'gros/ dgon gsar ba'i dbang gi mtshams sbyor rnams la brten nas rdo rje 'jigs byed rwa lugs lha bcu
gsum gyi dbang / gnas gsar ba mkhyen brtse'i khrid yig dang / dbang rab kyi sngon 'gro'i lo rgyus sbyar ba dang bcas te/ rwa khrid mkha' 'gro snyan brgyud kyi nyams khrid/
lo tsA ba ma Ni ka shri dznyA na'i yig steng nas 'jigs byed rnal 'byor bzhi rim gyi nyams khrid/ mkhyen brtse yig steng nas 'jigs byed dpa' gcig rjes gnang / rje shar
khang pa'i yig steng nas dug dbang rma bya dgyes pa/ dkon lhun yig steng nas dam can chos rgyal lha bcu gsum/ tshar chen yab sras yig steng nas las gshin dpa' gcig bse bya
bzhi skor/ khrag mdog yab yum ste rigs gsum gyi rjes gnang / rwa pod dkar chag gi zin pa dang / ma zin pa'i skor/ dpal 'dzin pod bcas kyi lung gsan/ ma rgyud skor la/ grub
chen lo hi pa'i lugs kyi 'khor lo bde mchog mngon rtogs sogs smad lngar grags pa'i rgya gzhung / grub chen de nyid kyis mdzad pa/

grub chen spyod pa bas mdzad pa'i 'khor lo bde mchog gi rgya gzhung nag po gzhung drug tu grags pa dang / rje btsun gyi nag po dkyil chog gi lhan thabs zhwa lugs sangs rgyas
dpal bzang gis mdzad pa'i lhan thabs dang / zhi ba'i sbyin sreg gnyis / lu hi pa'i mngon rtogs gsal byed thar paN gyis mdzad pa/ des mdzad pa'i nag po lugs kyi mngon rtogs
nag 'gros ma/ dril bu lugs kyi sgrub dkyil/ zhwa lugs pa mkhyen rab rin chen mchog grub rdzogs rim zab mo dmigs gcig pa/ bzang dpal gyi nag po ba'i bskyed rim rnam bshad/
a mes zhabs kyis mdzad pa'i bde mchog lu nag dril gsum gyi bskyed rim rnam bshad/ rnal 'byor gsang mtha'i bstan pa rgyas pa'i nyin byed/ bsnyen thabs rgyas 'bring bsdus
gsum/ mkhas grub ngag chos kyi lu nag dril gsum gyi khog phub/ bsnyen thabs rgyas 'bring bsdus gsum/ nag po lugs kyi bskyed rim rnam bshad 'bring po/ yang rnam bshad
zin bris bde chen theg phreng / a mes zhabs kyi bde mchog sgrub dkyil/ ngag chos kyi dril bu rim lnga'i byin rlabs dang / khrid yig rgyal dbang skal bzang rgya mtshos mdzad
pa'i tshogs mchod kyi lung bcas gsan/ kha che paN chen gyi thugs dam bzhi'i nang tshan bde mchog dkar po'i byin rlabs/ dpyal sa mo gha dang / dbang chen rab/ mus chen
sangs rgyas rin chen rnams kyi khrid yig gi lung / phag dkar shes rab gsal byed kyi byin rlabs/ dpal don jo nang kun dga' grol mchog

rnams kyi yig cha'i lung / ngag chos yig steng nas dpyal lugs phag mo skor byin rlabs yig lung bcas/ tshar chen dang mus chen sangs rin/ byams pa ngag grub rnams kyi yig steng
nas tshe dbang grub rgyal ma yig lung bcas/ 'ba' ra ba rgyal mtshan dpal bzang / mkhyen rab chos rje/ gnas gsar ba mkhyen mdzad rnams kyi zin bris steng nas bskyed rdzogs
la brten pa'i tshe khrid zab mo/ tshar mdzad tshe sgrub zhag bdun ma'i nyams len brgyud 'debs rnams kyi lung dang / dmigs khrid/ gnyis med rgyud skor la/ dkon lhun yig
steng nas 'byung 'dul rjes gnang lung bcas/ kun mkhyen rdo rje gdan pa'i yig steng nas 'byung 'dul sems dpa' sum brtsegs kyi rjes gnang lung/ dkon lhun yig steng nas sor
phreng dkar mo'i rjes gnang lung bcas/ dbyu gu mched gsum gyi rgya gzhung rnams dang / bod gzhung a mes zhabs kyis mdzad skor rnams kyi lung dang bcas pa gsan/ dus 'khor
skor la/ bu ston rin po che nas mdzad pa'i rgyud kyi bshad thabs/ sgrub thabs 'bring po/ sbyin sreg rgyud 'debs sgrub dkyil sogs dang / rigs ldan rnam rgyal grags bzang
gis mdzad pa'i dus 'khor sgrub thabs/ des mdzad pa'i bdag 'jug rnams kyi lung / bu ston yig steng nas de'i las rgyas lha gsum las sna tshogs yum gyi rjes gnang dang yig
lung / 'phags mdzad rdo rje khyung khra'i rjes gnang bkru byabs gsum dang bcas pa/ mnyam med bzang po rgyal mtshan gyi dkar

chag bzhin khyung pod kyi lung gsan/ lo pa spyan snga kun dga' don grub kyi yig steng nas khro bo'i dbang po rdo rje shugs kyi rjes gnang yig lung gsan/gnyis pa thun mong ma
yin pa'i skor la/ thog mar gsung ngag slob bshad gsan pa'i tshul la tshad ma snyan rgyud bzhi'i sgo nas nges dgos pa las/ dang po bla ma tshad ma'i skor la/ tshar chen
gyis mdzad pa'i bla ma mchod pa'i cho ga dngos grub rin chen bang mdzod/ de'i lhan thabs lta bur rmor chen gyis mdzad pa'i bla mchod bsod nams rgyas byed/ rje btsun gyis
mdzad pa'i brgyud 'debs bla ma rdor 'dzin ma kha skong dang bcas pa/ 'phags pas mdzad pa phyag mchod sangs rgyas kun dngos ma/ brag phug pas mdzad pa'i brgyud 'debs dang
/ ngor chen gyis mdzad pa'i rnam dag dkyil 'khor ma/ tshar chen dang mang thos klu sgrub rgya mtsho rnams kyis mdzad pa'i brgyud 'debs rnams kha skong dang bcas pa/ bir bstod
a la la ste ma/ sa chen gyis tshangs dbang ma dang / dad pa'i chu rgyun ma/ rje btsun gyi bstod pa srid bral ma sa paN gyis mdzad pa/ sa paN gyi sku bstod yar klungs
pa byang chub rgyal mtshan gyis mdzad pa/ 'phags bstod gtsang nags phug pas mdzad pa/ ngor bstod rab dkar ma rong ston gyis mdzad pa/ ngor bstod sde snod ma mus chen sems
dpa' chen pos mdzad pa/ sems dpa' chen po'i bstod pa bdag chen chu mig pas mdzad pa/ bdag chen rdo rje

'chang sku bstod rab dkar blo gros ma/ rdo ring pa'i bstod pa mtha' yas ma/ de'i bstod pa bdud dpung phye 'thag ma/ bdag bstod blo gsal mang thos ma/ 'khrungs rab gsol 'debs
rnams tshar chen gyis mdzad pa/ tshar chen rdo rje 'chang gi bstod pa bkra shis mtshan bzang ma 'jam dbyangs mkhyen brtse dbang phyug gis mdzad pa/ mkhyen brtse'i bstod
pa rab yangs ma tshar chen gyis mdzad pa/ dbang rab bstod pa dus gsum rgyal ba rang nyid kyis mdzad pa/ bla ma rgya bod kyi rnam thar rje btsun gyis mdzad pa/ sa chen gyi
rnam thar dang / slob dpon rtse mo'i rnam thar gsol 'debs khyod nyid ma dang / tshangs spyod ma bcas rje btsun gyis mdzad pa/ yang rtse mo'i rnam thar tshar chen gyis mdzad
pa/ rje btsun gyi rnam thar thun mong ba sa paN gyis mdzad pa/ rnam thar mnal lam ma/ sna ro bande gshin rje grags kyis mdzad pa/ sa paN gyi rnam thar 'phags pas mdzad
pa/ 'phags pa'i rnam thar shar chen ye rgyal bas mdzad pa/ tshogs sgom pa'i rnam thar gnyag snying po rgyal mtshan gyis mdzad pa/ gnyan chen po'i rnam thar dkar grag pa
rin chen sengges mdzad pa/ dkar brag pa'i rnam thar rang nyid kyis mdzad pa/ zhang dkon mchog dpal ba'i rnam thar dpal tshul bas mdzad pa/ rgyal ba brag phug pa'i rnam
thar blo gros bstan pas mdzad pa/ chos rje bla ma dam pa'i rnam thar dpal tshul bas mdzad pa/ blo gros bstan pa'i rnam thar dpal tshul bas mdzad pa/ dpal

ldan tshul khrims kyi rnam thar bungngha shrIs mdzad pa/ bungngha shrI'i rnam thar ngor chen gyis mdzad pa/ ngor chen rdo rje 'chang dgung lo don bzhi yan dang / mya ngan 'das
byung bcas mus chen gyis mdzad pa/ yang ngor chen gyi rnam thar rgyas pa mkhas grub sangs rgyas phun tshogs kyis mdzad pa/ mus chen sems dpa' chen po'i rnam thar gung
ru shes rab bzang pos mdzad pa/ bdag chen rdo rje 'chang / rje btsun rdo ring pa gnyis kyi rnam thar tshar chen gyis mdzad pa/ sgo rum pa'i rnam thar gnas gsar ba mkhyen
brtse dbang phyug gis mdzad pa/ tshar chen gyi rnam thar gong sa lnga pas mdzad pa/ rje tshar pa'i lam glu/ mang thos klu sgrub rgya mtsho/ gnas gsar ba 'jam dbyangs mkhyen
brtse dbang phyug gsum gyi rnam thar so sos mdzad pa/ mkhan chen bslab gsum rgyal mtshan gyi rnam thar dbang rab kyis mdzad pa/ sngags 'chang bsod nams chos 'phel gyi
rnam thar rang nyid kyis mdzad pa/ dbang rab/ mgon po bsod nams mchog ldan mkhan chen zhwa lu ba gsum gyi rnam thar gong sa lnga pa rin po che nas mdzad pa/ bod khar ba'i
rnam thar spyan snga chos kyi rgya mtshos mdzad pa / gzhon nu blo gros kyi rnam thar slob bu blo rgyan gyis mdzad pa/ mkhan chen ngag chos pa'i rnam thar rgyal ba byams
pa ngag dbang rnam rgyal gyis mdzad pa/ yang de'i rnam thar bsdus pa rgyal rtse bsod nams rgyal mtshan gyis mdzad pa/ mkhyen rab bstan 'dzin bzang po/ mkhyen rab byams pa
ngag dbang lhun grub/ rmor chen rdo rje 'chang

gsum gyi rnam thar so so'i zhal gsung ma/ bla ma dam pa'i brgyud rim rnam thar ngo mtshar snang ba/ bar ston gyis mdzad pa'i brgyud pa'i rnam thar zhib mo rdo rje/ rje btsun
rin chen nas mdzad pa'i bka' drin mtshungs med ma/ tshar chen gyis mdzad pa'i gsung ngag brgyud pa'i bkra shis rdo rje 'chang dbang rnams kyi lung /gnyis pa nyams myong
tshad ma'i skor la/ gzhung ji lta ba bzhin bkrol ba'i nyams khrid kyi dgongs don tshar chen rdo rje 'chang gi gsung ji lta ba bzhin 'jam dbyangs mkhyen brtses zin bris su
mdzad pa'i khrid yig gsang chen bstan pa rgyas byed kha'u brag rdzong pa'i bzhed pa ma nor ba la gzhir byas/ bum dbang gi rmi lam man 'phror lus pa/ gong sa lnga pa rin
po che nas mdzad pa ltar dang / de la gsung bshad dgos pa rnams ni/ mang thos klu sgrub rgya mtsho'i snang rgyud kyi khrid yig sogs nas rgyas par kha bskangs/ sgro 'dogs
gcod pa'i skabs/ 'jam dbyangs mkhyen brtse'i gsung ngag byung tshul zin bris kyi steng nas bla ma brgyud pa'i rnam thar rgyas pa gsung ngag dbang gi chu bo ma nub pa sogs
bzhi po 'di tshogs slob gnyis char ma dgos shing / slob bshad par 'chad tshul thun mong ma yin pa yang yod cing / snyan brgyud dang po ni rgyu 'bras gsum gyi dbang gi chu
bo ma nub pa/ gnyis pa ni rdo rje 'chang nas rtsa ba'i bla ma'i bar du byin rlabs kyi brgyud pa ma nyams pa/ gsum pa ni sarga zhes pa rgyud dang man ngag giman gyi go
rim ma

'chol ba/ bzhi pa ni bsam pa tshim pas rtogs pa rgyud la skyes pa/ lha dang bla ma gdams ngag bcas par gzhan rkyen gyis 'phrog mi nus pa'i mos gus rgyud la skyes pa ste bzhi
yin zhing / de yang snyan rgyud gsum pa'i go rim ma 'chol ba zhes par/ 'brel ma brtags par dbang mi bskur/ dbang (ma)bskur bar gdams ngag mi 'chad/ de ma bshad par gzhung
mi sbyin/ de ma sbyin par sgrub pa'i lung dang gsang ba bcu gnyis rgyas mi gdab pa/ 'khrul zad gong ma rnams kyi phyag len rnam par dag pa yin la/ khrid tshul yang rgyud
dang man ngag gi dgongs pa mthun par/ lam thun mong bas rgyud sbyangs nas sngags lam la 'jug pa'i thog mar bdag chen rdo rje 'chang chen po'i yi ge ltar brgyud pa'i khyad
par gnyis ldan gyi sems bskyed/ de nas gong ma'i phyag len ltar slob ma rjes 'dzin bsags sbyang gi dmigs khrid bcas phab nas/ slob dpon gyi kha gso'i ljags bsnyen ring
thun bzhir bcad pa'i bsags sbyangs dang / de grol phral smin grol gnyis kyi dang po bcom ldan 'das dges pa rdo rje lha dgu'i rdul tshon gyi dkyil 'khor chen por mus chen
sems dpa' chen po'i mngon dkyil bya bral mar/ tshar chen rin po che'i lhan thabs sbyar ba'i zhal shes phyag len gyis brgyan te/ slob bshad pa'i khyad chos gzhan dang ma
'dres pa/ slob ma re re nas dbang stegs rdul tshon gyi dkyil 'khor du bzhag pa nas/ rdo rje slob dpon gyis dbang bskur ba sogs mtha' shin tu chod pa 'di skabs sbyang gzhi
sbyong

byed ngo sprod tshul sogs slob bshad kyi khyad chos rnams sngags 'chang bsod nams chos 'phel gyi 'jigs byed bcu gsum ma'i dbang bshad bzhin dang / 'jam dbyangs mkhyen brtse'i
zin tho bzhin aShTA'i bzlas lung dang bcas pa gsan/ de nas dbang dus su thob pa'i dam tshig dang sdom pa mi nyams shing srung tshul ston pa rje btsun rin po che rtsa ltung
'khrul spong glegs bam pod ser ma'i dkar chag gi zin pa dang / bdag chen rdo rje 'chang gi 'khrul spong rab gsal rnams la gsung bshad rgyas pa sa gzhung spel ba'i lung
dang bcas pa/ dam tshig skor la dogs pa bcad pa/ paN chen shaka mchog gis mdzad pa'i steng nas mtha' dpyad rgyas par stsol ba gsan/ rgyun du bza' ba'i bdud rtsi ril bu
sgrub tshul rje btsun gyis mdzad pa'i gsal byed bdag chen rdo rje 'chang gis badzad pa/ khyad par gyi za ba'i dam tshig tshogs 'khor 'bring po rje btsun gyis mdzad pa/ rtsod
spong sa paN gyis mdzad pa/ 'phags pas mdzad pa tshogs 'khor bdud rtsi bum pa/ khyab bdag bka' 'gyur bas mdzad pa'i tshogs 'khor chog khrig ma/ rje btsun gyi he ru ka'i
chas drug gi yi ge slob dpon bsod nams rtse mos mdzad pa'i chos la 'jug pa'i sgo sogs chos nyan pa'i kun spyod ston pa/ mngon rtogs yan lag bzhi ba rtse mos mdzad pa/
mngon rtogs 'bring po yan lag drug pa rje btsun gyis mdzad pa'i tshig sna ring thung gnyis yod pa las thung ba/ des mdzad pa'i bdag med ma'i mngon rtogs/

slob dpon bsod nams rtse mo'i dbang chu chen mo/ des mdzad pa'i zhi ba'i sbyin sreg gi cho ga zhib tu bstan cing rnam gzhag mdor bsdus pa/ de las 'phros pa'i las bzhi'i sbyin
sreg cho ga mdor bstan cing rnam gzhag rgyas pa rje btsun gyis mdzad pa/ des mdzad pa'i dus mtha'i cho ga slob dpon bsod nams rtse mos mdzad pa'i rab gnas bzang po drug
pa/ rje btsun rin po che nas mdzad pa'i rab gnas don gsal rnams kyi lung / dbang gi ye shes la log rtog 'gag cing 'og nas 'byung ba'i lam thams cad skyon med du sgrub slad/
kun gzhi rgyu rgyud la 'khor 'das dbyer med lta ba'i khrid sa gzhung spel ba'i bshad pa/ lam tsam ma yin pa/ 'khor 'das dbyer med rtsa 'grel dang bdag chen rdo rje 'chang
gi khrid yig dang bcas pa'i steng / sems tshol sogs slob bshad thun mong ma yin pa'i lugs ltar rig thog tu brdar sha bcad ma/ thabs rgyud dbang bzhi dang rje 'brel
lam gyi thog ma rje btsun rdo rje bdag med ma'i dbang bzhi yongs rdzogs bzlas lung bcas/ gong du thar rtse rje dang 'og sarga bcu gsum par sengge rgyal mtshan las gsan/ bum
dbang dang 'brel ba phyi bskyed rim sems 'dzin gyi nyams khrid shin tu smin pa gsal snang ma thob par sgom par mdzad cing / de'i rgyab rten du chos rje bla ma dam pas
mdzad pa'i mngon rtogs yan lag drug pa/ mus chen gyi mngon rtogs yan lag drug pa bya bral mar grags pa/ des mdzad pa'i dbang chu gsal ba'i me long / des

mdzad pa'i sta gon gyi so shing sogs kyi dgos pa bshad pa/ tshar chen gyis mdzad pa'i lhan thabs nor bu'i phreng ba/ ngor chen rdo rje 'chang gis mdzad pa'i kyai rdor sgrub
thabs rnam bshad bskyed rim gnad kyi zla zer/ tshar chen gyi bskyed rim rnam bshad nyi ma'i 'od zer/ gnas gsar ba mkhyen brtses mdzad pa'i bsnyen chen gyi yi ge dpyid kyi
dga' ston/ des mdzad pa'i bsnyen pa'i kha skong sbyin sreg rnams kyi rang gzhan gyi don gang bsgrubs kyang phyin ci ma log par shes pa'i rdo rje slob dpon du bsgrubs nas
phyi rol tu zhen pa'i gdon gnyen por nang rdo rje slob dpon gyi don dam lus kyi dkyil 'khor du bdag chen rdo rje 'chang gi yig steng nas lam dus kyi dbang gi chu bo ma
nub pa/ bla ma dam pa'i lus dkyil gyi dbang 'og na tho tsam yod pa'i steng nas lam dus 'bring bsdus kyi dbang / yi ge brgya pa'i bzlas lung dang bcas pa gsan nas/ phyi nang
bskyed rim gyi dus bsgom bya'i don la thos bsam gyis sgro 'dogs gcod pa tshar chen chos rje'i legs bshad nyi zer dang / skal bzang snying gi padmo bzhed pa bcas pa'i bshad
pa gsung ngag nas shin tu rgyas pa/ de thun dkyil chog rab gnas sbyin sreg ro sreg thams cad la zin thun gyi mtheb 'dzugs sprad pa'i gsung bshad bcas sgro 'dogs bcad
pa/ dpyad don nyams su len pa sems 'dzin gyi nyams khrid smin rgyas lam dus su nyams len rje mus chen gyis mdzad pa/ lam dbang bdag chen rdo rje 'chang gis mdzad pa bcas

kyi lung / gsang dbang gi lam gyi thog mar bdag med ma'i byin rlabs mkhan chen ngag dbang chos grags kyi yig steng nas dang / bdag byin rlabs khams 'dus pa dang po gtum mo'i
dmigs rkang bco brgyad kyi rim pa'i nyams khrid/ khams 'dus pa bar ba pho nyid lam mam dkyil 'khor lo dga' bzhi lugs 'byung ldog gi nyams khrid khams 'dus pa tha ma skyon
med gnyug ma ye shes kyi lam mam rdo rje'i rba rlabs kyi khrid/ re re la'ang lam lta ba grub mtha'/ 'da' kha ma bar do rmi lam/ sgyu lus dang bcas pa'i dbang po rab 'bring
tha ma'i lam cha tshang ba re slob bshad thun mong ma yin pa ltar shin tu smin pa bshad lung tsam ma yin par bsgom bya'i don la thos bsam sgro 'dogs legs par chod pa
gsan/ rnal 'byor dbang phyug dngos kyis sa skya pa chen po kun dga' snying po la dngos su bstsal ba'i man ngag sa skya'i lcags ri las mi 'da' ba bzhi'i nang tshan lam zab
phyi nang gnyis/ bir srung thun mong dang thun mong ma yin pa rnams kyi byin rlabs ngag chos yig steng nas dang/ de'i nyams len sa paN/ mus chen bdag chen rdo rje 'chang
sogs kyis mdzad pa/ ngor chen gyis mdzad pa'i bir srung gi byin rlabs/ srung ba'i dmigs rim/ sngon chad zhal shes kho nar bzhugs pa'i bir srung gsar pa'i dmigs khrid gnas
gsar pa mkhyen mdzad yig steng nas/ bla ma rin 'byung gi byin rlabs dang / de'i nyams len tshar mdzad kyi lung / mkhyen mdzad yig steng nas tshar gsum

khug pa dang / brda don gsal ba'i byin rlabs/ ngag chos yig steng nas lam sbas bshad kyi byin rlabs 'og mus chen bsod nams dpal bzang las gsan pa ltar dang / man ngag gces
bsdus kyi rten 'brel srung ba'i byin rlabs/ kun mkhyen bsod nams sengge'ie yi ge ltar rnam 'joms bir lugs byin rlabs/ man ngag rnam rdzogs pa'i mthar brda chig brgyud/ sgrub
pa lung byin/ gsang bcu'i rgyas gdab pa'i byin rlabs/ mkhyen brtse'i zin bris steng nas gsan/ bstan pa gtad cing bka' bsgo ba mgon rkyang gi rjes gnang khyab bdag bka'
'gyur pa'i reg gzigs steng nas legs par gsan/ gzhung bshad mnyag mar sa gzhung spel ba'i bshad pa dang / lung sbyor bzhi dang sbyar ba'i rgyud rkyang man ngag gi bshad
pa rnams legs pa gsan/ de rnams kyi rgyab rten du bstan bcos tshad ma dang 'brel ba'i lung thob pa'i skor la/ gsung ngag rin po che glegs bam na bza' gyi mtshan las pod ser
mar grags pa rje btsun rin po che grags pa rgyal mtshan gyi dkar chag bzhin yongs su rdzogs pa'i lung dang / rje sa skya pa chen pos zhu ba so so'i ngor gsungs pa'i rnam
'dren bcu drug tsam mdzad pa las rigs sras slob dpon rin po che sku mched gnyis kyi don du mdzad pa rnam 'grel sras don mar grags rdo'i gsung byin rlabs shin tu che ba/
'on kyang de skabs 'di'i ljags lung dngos su ma gsan gsungs/ dpal ldan bla ma dam pa bsod nams rgyal mtshan gyis mdzad pa'i na bza'i

mtshan las glegs bam pod nag mar grags pa'i chos kyi rnam grangs la/ bla ma brgyud pa'i rnam thar ngo mtshar snang ba/ phyi dkyil gyi mngon rtogs yan lag drug pa/ lam dbang
bskur ba'i tshul zab las ches zab pa/ yang lam dbang gi nyams len dge bshes kun rgyan gyi ngor mdzad pa/ lam zab bla ma'i rnal 'byor yar klung seng rgyal gyi ngor mdzad
pa/ yang lam zab kyi yan lag mdo stod pa chos rgyal 'od zer gyi ngor mdzad pa/ lam 'bras kyi gzhung ji lta ba bzhin gyi khrid yig sbas don gsal ba/ gnad bcu gcig dang / gnad
drug/ dbang po rab 'bring gsum gyi sgo nas bkri tshul gyi khrid yig re re/ gzhung bshad man ngag gi mdzod rnams so/ /gsung ngag glegs bam na bza'i ming la po ti dmar
chung du grags pa rgyal tshab kun dga' dbang phyug gi dkar chag bzhin yongs rdzogs kyi lung / gzhan yang ngor chen rdo rje 'chang gis mdzad pa'i lam 'bras bu dang bcas pa'i
bshad thabs kyi gdams ngag gsang ba'i sgo 'byed/ rgyud gsum lam rim bsdus don/ lam zab bla ma'i rnal 'byor/ rgyu dus kyi dbang gi rtogs bskyed/ bir srung gi man ngag bar
chad kun sel/ sku'i rnam 'gyur drug gi dbye ba/ bir srung thun mong ma yin pa'i byin rlabs bya tshul tshigs bcad ma/ de nyid nyams su blangs tshul/ lus dkyil rtsod spong
/ lta ba ngan sel gnyis tshogs 'khor rnam bzhag gsang ba kun rgyan dang kun bzang rnam rol gnyis/ phyi bskyed rim gyi rnam bshad zla zer/

sa chog mdor bsdus/ rgyud gsum gnod 'joms/ gtor chog phrin las rgyas byed/ phyi nang bskyed rim dang lam dus nyams su len tshul tshigs bcad ma/ mngon rtogs tshul bcu bzhi'i
sdom/ bstod pa nyi shu pa'i 'grel pa/ dkar chag tu mi gsal ba/ des mdzad pa'i bir srung gsar ma srung zlog gi gdams pa khyad par can rnams so/ /mus chen sems dpa' chen pos
mdzad skor la/ lam zab nyams len/ bskyed rim grub mtha'i shan 'byed/ lam 'bras bu dang bcas pa'i gnad kyi gsung sgros zin bris/ gsung ngag rin po che'i dmigs rim gyi yi
ge lam zab bla ma'i rnal 'byor gyi byin rlabs dang / nyams su len tshul dang bcas pa rnams so/ /bdag chen rdo rje 'chang gis mdzad skor la/ lam dbang bskur tshul/ lam zab
thun mong ba'i nyams len/ bdud rtsi ril bu sgrub tshul/ rdo dril rnam bshad/ dam tshig rnam bshad 'khrul spong rab gsal/ 'khor 'das dbyer med kyi lta ba'i khrid yig/ lam
sbas bshad kyi zin bris rnams dang tshar chen gyi gsung bzhin rje mkhyen brtse'i zin bris su mdzad pa'i lam 'bras slob bshad kyi khrid yig gsang chen bstan pa rgyas byed/
kha'u brag rdzong pa'i bzhed pa ma nor ba'i skor la/ khob thub rnam bshad las gsung ngag byung tshul zin bris/ 'byung ba'i chos la bshad sgrub bya tshul zin bris ni/
snang rgyud phyi nang bskyed rim rnams kyi khrid yig bum dbang gi rmi lam man gyi khrid yig gong sa lnga pa rin po che nas

mdzad pa dang / kun mkhyen mkhas pa'i dbang pos mdzad skor la/ bskyed rim man ngag rnam bshad/ lus kyi rnam bshad/ lam dbang kun bsod/ bir srung thun mong ma yin pa'i byin
rlabs/ dbang chu bde chen rgya mtsho/ snang gsum gsal byed/ gzhung ji lta ba bzhin bkri ba'i gtor ma'i rnam bshad/ dbang chu chen mo'i sa chog gi gsal byed/ sam bu Ta'i bsdus
don/ gzhung bshad a seng ma'i 'grel pa/ gsung ngag chos 'byung gi kha skong bstan pa rgyas pa'i nyin byed gnad kyi zla zer la rtsod spong / rab gnas dge legs rgya mtsho
rgyud kyi tshig don gyi dogs gcod/ lam 'bras bla ma brgyud pa la yan lag bdun pa 'bul zhing gsol 'debs/ lam rim phun tshogs dge legs ma/ bde can smon lam mi mjed ma/
rnam 'joms bir lugs kyi byin rlabs/ rten snying sa spo ba'i ar chog gson pa'i skra sen sreg chog tsha chog rnams so/ /mus chen sangs rgyas rin chen gyi gsung ngag rin po
che khrid yig dngos grub kun 'byung gter/ des mdzad pa'i kun mkhyen rnam thar/ bdud rtsi ril bu sgrub pa'i phyag len gyi yi ge rnams dpal sa skya pa kun dga' bkra shis kyis
mdzad pa'i bdud rtsi ril bu'i sman tho/ mkhas grub sangs rgyas phun tshogs kyis mdzad pa'i gsung ngag 'chad tho gnad kyi lde mig dang/ e waM gdan rabs nor bu'i phreng
ba/ thams cad mkhyen pa klu sgrub rgya mtshos mdzad pa'i skor la / gsung ngag slob bshad brgyud lam rim byin rlabs kyi pho nya/ spyi don khog

phub kyi legs bshad/ snang gsum gsal byed zla ba bdud rtsi'i thig phreng / sngags lam khrid yig nyi gzhon gsar pa'i thig phreng / skal bzang utpal gzhon nu'i kha 'byed la nang
gses/ lta khrid phyi nang bskyed rim/ nyams myong lta ba phyag chen ngo sprod bogs 'byin spyod pa dang bcas pa/ bum dbang gi 'da' kha ma/ bar do/ rmi lam/ sgyu lus kyi
khrid/ lam gtum mo tsaNDa li khams 'dus pa dang po'i khrid/ thig le bde stong gi nyams khrid khams 'dus pa bar ma'i khrid/ skyon med gnyug ma'i ye shes la brten nas khams
'dus pa mtha' ma'i khrid kyi lung dang bcas pa/ brda don gsal ba'i byin rlabs kyi yi ge dang bcas pa rnams so/ /thams cad mkhyen pa dkon mchog lhun grub kyi mdzad skor
la/ snang gsum khrid yig mdzes rgyan/ mngon rtogs yan lag drug pa mdzes rgyan/ lus kyi mdzes rgyan/ gtor chog mdzes rgyan/ dbang chu mdzes rgyan/ sa chog gsal byed/ thig
mchog byin rlabs/ rdul tshon chu bo spyan 'dren tshul/ brgyud pa'i khyad par gnyis ldan gyi sems bskyed cho ga man ngag lugs kyi slob ma rjes 'dzin bya tshul/ dbang bshad
rgyas pa lung dang man ngag gi gter mdzod/ bsdus pa lung dang man ngag gi snying po bsdus pa/ lam zab thun mong ma yin pa'i nyams len tshigs bcad ma/ tshar gsum khug pa'i
nyams len/ bdag med ma'i sgrub dkyil tho yig gsung ngag rin po che dmigs rim dang mthun pa'i gsol 'debs zab don snying po/ gsung ngag rin po che'i

lam gyi smon lam bdud rtsi thigs pa/ man ngag gi brda 'grol zab don snang ba/ gzhung ji lta ba bzhin dkri ba'i khrid yig tshigs bcad ma/ zhi ba'i sbyin sreg gi lag len gsal
ba'i me long / de la ltos pa'i las bzhi sbyin sreg gi tho/ rdo rje tshig rkang gi bsdus don/ brgyud pa'i khyad par gsol 'debs kun khyab rnams so/ /mkhyen rab nas brgyud
pa slob dpon bdag chen rdo rje 'chang nas rje bla ma'i bar kha skong dang bcas pa/ gsung ngag chos 'byung 'phro can/ 'dren mchog chos kyi rgyal po ratna waradha'i rnam thar/
sa lo 'jam dbyangs kun dga' bsod nams kyi rnam thar/ dpal kyai rdo rje'i bzlas pa dmigs lam sogs nyi shu'i sdom/ zhal ngo tshig brgyud kyi gsung rgyun zhal gyi drod ldan
rdo rje 'chang dbang rab kyis mdzad pa/ gsung ngag rin po che'i skabs kyi slob ma rjes su 'dzin tshul kha'u brag rdzong ba'i phyag len tshar chen chos kyi rgyal po'i
gsung rgyun ji lta ba/ gsung ngag rin po che lam 'bras bu dang bcas pa'i skabs su nye bar mkho ba'i zin bris rnams so/ /paN chen ngag dbang chos grags kyis mdzad pa'i yi
ge'i skor la/ slob ma rjes 'dzin gyi phyag len nyams su blang bde ba/ aShTA'i bzlas lung byed tshul lugs gnyis/ brgyud pa'i khyad par gnyis ldan gyi sems bskyed kyi cho ga
dam pa'i bzhed srol sems nyid ngal gso'i bdud rtsi/ tshar gsum khug pa'i byin rlabs bya tshul gsang chen chos kyi rnga chen/ lam dbang gi mtha' dpyod zur 'debs kyi gnad/
rdo rje bdag med ma'i byin rlabs

bya tshul legs byas gtam gyi bdud rtsi/ lam zab mo bla ma'i rnal 'byor gyi byin rlabs bya tshul mkhas la nye bar mkho ba/ bla ma rin 'byung gi nyams len byin rlabs dang bcas
pa'i 'dod dgu'i dpal 'byor ma lus pa 'byung ba'i gnas legs byas kyi rnga bo che/ lam zab nang gi rnal 'byor gyi byin rlabs mkhas la nye bar mkho ba/ bir srung thun mong
ba rdo rje 'chang gis mdzad pa la zur 'debs cung zad dang bcas pa/ bir srung thun mong ma yin pa'i byin rlabs bya tshul zur 'debs dang bcas pa brda don gsal ba'i byin rlabs
bya tshul/ gnyis las gsum byung gi go don dang bcas pa/ lam sbas bshad dang brda tshig brgyud kyi byin rlabs bya tshul gnyis go bde bklag chog tu bkod pa/ sgrub pa lung
sbyin dang / gsang bcu'i rgyas gdab kyi phyag len go bde bklab chog tu bkod pa mtha' dpyod dang bcas pa/ phyi nang bskyed rim rnam bshad rgyas bsdus gnyis/ snang gsum
snying po'i legs bshad/ rgyuud gsum snying po'i legs bshad/ yang des mdzad pa'i gsung ngag rin po che'i lo rgyus dang / dmigs pa'i gnad cung zad bshad pa kha'u brag rdzong
pa'i bzhed pa nas 'thor ba dang bcas pa rnams so/ /thar rtse paN chen nam mkha' dpal bzang gis mdzad skor la/ dus mtha'i cho ga gzhan phan mtha' yas/ rgyas dbang drag gsum
gyi sbyin sreg bya tshul/ bir srung thun mong ba/ brda don gsal ba/ brda tshig brgyud sgrub pa lung sbyin dang bcas pa'i bya tshul yi ge rnams so/ /a mes

zhabs kyi sngags 'chang chen po'i rnam thar 'bring po/ rab gnas don lhun ma/ thub bstan mkhan chen bstan pa'i rdo rjes mdzad pa'i kyai rdo rje'i bsnyen pa bya tshul gsang don
rab gsal/ yang des mdzad pa'i gsung ngag khrid yig sngags 'chang kun bkras kyis mdzad pa'i lam zab nang gi byin rlabs bya tshul/ yang des mdzad pa'i khro bcu'i srung 'khor
mdzad byang med pa/ de'u lo tsA bas mdzad pa'i rnam 'joms bir lugs kyi byin rlabs bya tshul/ yang des mdzad pa'i zhi ba'i sbyin sreg dus mtha'i cho ga dang bcas pa/
e waM sgrub khang pa dpal don gyis mdzad pa'i las bzhi'i sbyin sreg gi rnam bshad shin tu rgyas pa ye shes me dpung / 'jam dbyangs kun dga' legs grub kyis mdzad pa'i rje
btsun rdo rje bdag med ma'i lha mo bco lnga'i mngon rtogs yan lag drug pa byin rlabs 'byung ba/ de'i lus dkyil sgom tshul dang byin rlabs bya tshul gnyis/ rje sangs rgyas
dpal bzang gis mdzad pa'i bdag med ma'i mngon dkyil lhan thabs/ mgon po bsod nams mchog ldan gyis mdzad pa'i gsung ngag gnang tshul gyi zin bris 'gor sgrub pa'i bsnyen pa
la gzhan phal cher snga ma dang 'dra ba yod pa/ mtha' mdor bsdus pa de tsam gyi don ma tshang ba med pa yin zhing / res yod pa'i shooog gcig la rmor chen ngag dbang kun
dga' lhun grub kyis mdzad pa'i dam rdor sgom bzlas/ des mdzad pa'i rten 'brel srung ba'i gsal byed/ tho bskyed byams pa ngag byal gyi gsal byed rmor chen rdo rje 'chang

gis mdzad pa/ yang des mdzad pa'i rab gnas kyi cho ga 'phrin las rab tu rgyas byed rnams so/ /gsung ngag dang rjes 'brel lam skor phyi ma brgyad du grags pa slob dpon tog tse
pa'i bsam mi khyab/ klu sgrub kyi mchod rten drung thob/ nag po spyod pa'i gtum mo lam rdzogs/ nag po 'chi ba med pa'i dpyid kyi thig le/ inDa bho dhi'i phyag rgya bzhi
rdzogs/ slob dpon padma badzra'i zab pa'i tshul dgu slob dpon DoMmbhi he ru ka'i lhan cig skyes grub/ ngag dbang grags pa'i gnyug ma dran gsal rnams kyi byin rlabs lung
dang bcas pa/ gzhan yang snang gsum ston pa'i khungs zab mo mdo lnga dang / gzhal yas khang gi tshad sogs ston pa/ nor bu rgyas pa'i gzhal med khang shin tu rab tu gnas
pa gsang ba'i mdzod/ cho ga zhib mo'i rgyal po le'u bdun ma'i lung bcas gsan/gzhan yang rje btsun sa skya pa la rnal 'byor bla med dang 'brel ba'i gdams pa rgya mtsho lta
bur bzhugs pa'i nang nas gtso bor gyur pa lcags ri khongs las mi 'da' ba'i gser chos bcu gsum du grags pa'i nang nas sgrub pas thun mong zhar la 'byung ba dmar mo skor gsum
las/ rje btsun nA ro mkha' spyod ma'i gdams pa gsang chen slob bshad pa'i lugs bzhin snyan brgyud tshad ma bzhi ldan du gsan pa la/ thog mar rje tshar chen gyi sgrub
dkyil bdag 'jug sogs mkha' spyod sgrub pa'i nye lam gyi yi ge'i steng nas sindhu ra'i byin rlabs dbang bzhi'i tshul du bskur ba dang / rtsa

dbu ma'i khrid kyi sngon 'gro chos nyid mngon sum du ston pa'i byin rlabs/ 'jam mgon a mes zhabs kyi yig steng nas smin par mdzad nas/ dngos gzhi gnas gsar ba 'jam dbyangs
mkhyen brtse dbang phyug gis mdzad pa'i khrid yig chen mo la gzhir mdzad nyes bral 'chad dus zhal shes gsum zhes pa thun mong ma yin pa'i yig cha zhal shes rnams kyis brgyan
pa dang / sgom gyi don la thos bsam sgro 'dogs bcad pa bskyed rim gyi rnam bshad dang / dpyad don nyams len sems 'dzin gyi rim pa gtong lugs sogs kha'u brag rdzong ba'i
bzhed pa ma nor ba ltar/ sngon 'gro rnams dang bskyed rim sems 'dzin zhar byung rdzogs rim dang bcas pa/ dngos gzhi rdzogs rim rtsa dbu ma/ bde ba dang 'ja' lus sgrub
pa 'pho ba yab dang thun mong ba'i rtsa dbu ma che ba'i khrid/ nang gi mkha' spyod sogs tshang ba'i khrid nyin grangs chad du med pa khrid yig thams cad kyi brjod bya'i snying
po bsdus nas mdzub khrid kyi tshul du legs par gsan/ rgyab rten lung gi skor la rtsa ba rgya gzhung / gdams skor sgrub thabs rnam bshad byin rlabs/ kha skong gi yi
ge khrid dang bcas kyi glegs bam rmor chen rdo rje 'chang gi dbang / kun grub kyis mdzad pa'i mkha' spyod skor gsum gyi be'u bum gyi dkar chag zab don gnad kyi lde mig nang
bzhin tshang ma'i lung dang / der ma 'dus pa mus chen sangs rgyas rgyal mtshan/ a mes zhabs/ rmor chen rang gis mdzad pa sogs kyi lung mang du gsan/ dmar mo skor gsum

las rgyal po chen po inDa buddhi'i zhal snga nas legs par bstsal ba'i rje btsun inDa mkha' spyod dam phag mo zhal gnyis mar grags pa'i byin rlabs rje btsun rin po che'i yi
ge ltar mkhan chen ngag dbang chos grags kyi yig steng nas sindhu ra'i dkyil 'khor byin rlabs zab mo legs par gsan/ rgyab rten lung la mi dbang chos gsum du grags pa'i dang
po/ phag mo zhal gnyis ma'i rgya gzhung gong rmor chen rje'i dkar chag nang bzhin gyi lung gsan/ dmar mo skor gsum las sgyu 'phrul drwa ba chen mo ral pa gyen brdzes kyi
rgyud la brten nas slob dpon mai tri pas bkral ba'i mai tri mkha' spyod du grags pa'i sindhu ra'i dkyil 'khor du gro lung pa kun smon dang / ngag dbang chos grags kyi
yi ge la brten nas byin rlabs legs par gsan/ rgyab rten lung la/ sgyu 'phrul drwa ba ral pa gyen brdzes kyi rgyud la sogs pa rgya gzhung dang bod gzhung lung rnams gong rmor
chen rdo rje 'chang gi glegs bam dkar chag bzhin yongs rdzogs kyi lung gsan/ yang sa skya pa'i gser chos bcu gsum gyi nang tshan thun mong sgrub pa'i mchog zhar byung
ba dmar po skor gsum las/ dang po ku ru ku lle'am rje btsun rig byed lha mo'i skor la/ thams cad mkhyen pa dkon mchog lhun grub kyi sgrub thabs rjes gnang la brten nas ngor
lugs thun mong dang thun mong ma yin pa'i rjes gnang / gong ma rnams kyi gsung la brten nas tshar lugs sam kha'u brag rdzong ma'i lugs thun mong dang thun mong ma yin
pa'i rjes gnang / mkhan chen ngag dbang

chos grags kyi yig steng nas gsang sgrub lha lnga'i byin rlabs bcas legs par gsan nas/ rgyab rten lung gi skor la rje tshar chen gyi dmar po skor gsum gyi dkar chag dbang sdud
padma Da ki 'e be'u bum gnad kyi lde mig bzhin gyi bcom ldan 'das ma ku ru ku lle be'u bum dkar chag gi zin pa dang / ma zin pa sa ngor tshar gsum gyi phyis byon dam
pa rnams kyis mdzad pa sogs rab tu mang po'i lung gsan/ gser chos dmar po skor gsum las/ gnyis pa bde mchog rdo rje mkha' 'gro'i rgyud las bshad pa'i lha chen tshogs kyi
bdag po'i skor la/ ngor chen dkon mchog lhun grub kyis mdzad pa'i yig steng nas ngor lugs thun mong ma yin pa'i rjes gnang / ngag chos yig steng nas thun mong ma yin pa dang
khyad par sa jo lugs tshogs bdag dkar po phyag bzhi pa/ tshogs bdag chags pa'i rdo rje rnams kyi rjes gnang / rgyab rten lung la tshogs bdag gi be'u bum dkar chag gi
zin pa dang / ma zin pa rab tu mang ba'i lung bcas gsan/ gser chos dmar po skor gsum las 'dod rgyal skor la ngor chen rdo rje 'chang dkon mchog lhun grub yig steng nas thun
mong ma yin pa'i rjes gnang / ngag chos yig steng nas gsang sngags sgra'i rjes gnang yod kyang skabs der ma gsan/ lung la 'dod rgyal gyi sgrub skor tshar chen gyi dkar
chag gi zin pa dang / ma zin pa rnams kyi lung dkar chag ku ru ku lle'i chos skor gsungs shing / gsan yig phal cher du gser chos bcu gsum gyi grangs

su'ang 'dren pa dmar chos skor gsum lam gnyan lo tsA ba'i dbang gi lha gsum du grags pa'i skor la so so'i yig rnying dang / mkhan chen ngag dbang chos grags kyis mdzad pa'i
yi ge la brten nas rgyud pa'i phyag len gyis brgyud pa'i rjes gnang spyi dang mi 'dra ba'i dpa' mo snying gi gser thig can gyi sku gsung thugs kyi rjes gnang / nor rgyun
ma dmar mo'i sku sgom pa dang bzlas lung gi rjes gnang / lha mo ti nu ma'i bdud rtsi/ sindhu ra dril bu la brten pa'i sku gsung thugs kyi rjes gnang rnams gsan nas/ sgrub
skor rnams kyi lung dkar chag bzhin gser chos dzam dmar srog sgrub kyi rjes gnang / sindhu ra'i dkyil 'khor du gnod sbyin yab yum gyi sku gsung thugs kyi rjes gnang bzlas
pa dam bca'/ gtor dbang chu sbyin bcas pa gsan nas/ lung la gsang sgrub thun mong ma yin pa'i nang gses kyi ye shes la rten bka' pa/ bsnyen sgrub/ las la bskul ba sogs
sgrub skor rnams kyi lung / zhar byung du dzam bha lha/ tshogs bdag a pa ra tsitta gsum la brten pa'i gnyan lo'i gser chos dzam bha lha gsum sgril gyi man ngag sgom lung
/ gzhan yang gser chos gras rmor chen rdo rje 'chang yig steng nas/ 'jam dpal nag po'i rjes gnang gnad bcu gcig gi sgom lung / sgrub skor rnams kyi lung / thar paN sogs
kyi yig steng nas seng gdong nag mo'i rjes gnang sgrub skor rnams kyi lung bcas gsan/ rmor mdzad yig steng nas gser chos khyung khra'i rjes gnang / sgrub skor

rnams kyi las tshogs nyer lnga sogs bcas/ dpal sa skya'i lcags ri phyi las mi 'da' ba'i gser chos bcu gsum gyi steng du gcig bsnan pas gser chos bcu bzhir grags pa'i ya gyal/
'jig rten dbang phyug sengge sgra'i ngag srung grol gyi man ngag dkon lhun dang tshar mdzad rjes gnang lung bcas gsan no//bgrang yas bstan srung kun gyi sde dbon dpal
rdo rje nag po chen po 'di ni dpal kyai rdo rje'i bshad rgyud rdo rje'i gur dang / mgon po mngon par 'byung ba sogs nas dngos su bstan cing / lha mo'i khungs 'phags pa'i
yul na bzhugs pa'i gdan bzhi'i rgyud rgyas pa la sogs pa rnams nas gsal bar bstan/ 'grel byed kyi slob dpon kyang / rgya gar du bram ze mchog sred la sogs pa paN grub du
mas thugs nyams su bzhes shing dar zhing rgyas par mdzad/ bod yul bstan pa'i mnga' bdag rje btsun sa skya pa yab sras rnams la lo tsA ba chen po bzhi nas brgyud de bka' babs/
snyan brgyud tshad ma bzhi dang ldan pa la/ dang po dbang gi chu bo ma nub pa la gnyis las/ dang po gur mgon dbang chen rigs gong sa gsum par thar rtse rjes gsan pa
las zur du ma gsan zhing / gnyis pa rjes gnang gi bka' ma nub pa la/ thog mar kun mkhyen bsod nams sengge'i yig steng nas/ bka' babs dang po lam 'bras mgon rkyang gi rjes
gnang lung bcas/ ngor chen dkon mchog lhun grub kyi sgrub thabs brgya rtsa'i

chog khrigs nang bzhin dang rjes gnang gi yi ge sgo rum pas mdzad pa'i steng nas bka' babs gnyis pa/ ba ri lo tsA ba'i lugs kyi mgon rkyang gi rjes gnang / bka' babs gsum pa
mal lo tsA ba chen po'i skor la/ mus chen sangs rgyas rin chen yig steng nas lo chen rin bzang ba'i bzhed pa thun mong ba lcam dral lha gsum sbags sgrub kyi rjes gnang
/ dbang phyug rab brtan gyi gcig shes kun grol/ rje tshar chen gyi gtor chog pho nya myur 'gyogs kyi lha brgyad mkha' 'gro thun mong ba'i rjes gnang / yar klungs ba'i yi
ge dang / thar paN yig steng nas lha bcu gnyis thun mong ba'i rjes gnang / tshar chen gyi gtor chog myur 'gyogs dang / mkhyen brtse'i tho yig steng nas dus gcig la chig brgyud
las mi gnang ba'i lha brgyad thun mong ma yin pa'i rjes gnang / 'jam dbyangs grags pa'i sgrub thabs bdud las rnam rgyal dang / mkhyen brtse'i zhabs kyi tho yig dbang
rab kyi gcig shes kun grol rnams kyi steng nas/ dus gcig la chig brgyud kho nar gnang ba'i mgon po lha bcu gnyis thun mong ma yin pa'i rjes gnang / dbang rab yig steng
nas gur lha brgyad steng du zangs gri can bsnan pa'i lha dgu'i rjes gnang bka' rgya shin tu dam pa/ rje tshar chen gyi tho yig paN chen ngag dbang chos grags kyis mdzad pa'i
yi ge dbang rab kyi gcig shes kun grol rnams la rten mgon po khro bcu thun mong min pa'i rjes gnang / bka' rgya shin tu dam pa/ mus chen sangs rgyas rin chen gyi yi ge
ltar

lha mo dud sol ma'i phyi sgrub thun mong min pa'i rjes gnang / rngon ston bsod nams bstan 'dzin gyis mdzad pa'i yi ge ltar/ dpal ldan lha mo dud pa'i sol ba can gyi gsang sgrub
thun mong min pa'i rjes gnang nan chags mar grags pa bka' rgya shin tu dam pa lung bcas/ tshar chen gyi zin tho dang brgyud pa'i gsung sgros ltar ber nag zangs gri can
gyi rjes gnang / yar lung pa'i yi ge dang gcig shes kun grol la brten nas pu tra ming sring gi rjes gnang chig brgyud bka' rgya bcas rdo ring pas mdzad pa'i mngon rtogs
dang / 'jam dbyangs mkhyen brtse'i yi ge dang brgyud pa'i gsung bgros rgya na bran bdud gshin rje nag po'i rjes gnang thun mong ma yin pa/ mngon rtogs gang bzhin la/ tshar
chen chos kyi rgyal po'i yi ge ltar bran bdud thun mong ma yin pa'i rjes gnang / snyan rgyud gnyis pa gdams pa'i skor la rje btsun rdo ring pa'i khrid yig dang / de'i
lhan thabs kyi tshul du mkhyen brtse dbang phyug gis mdzad pa'i yi ge dang / zhwa lu pa gsum gyis yi ge mdzad pa la brgyud pa'i zhal shes sogs kyis brgyan zhing / chos 'byung
khog dbub sogs kyi gsung bshad rgyas pa dang bcas phyi khrid srung 'khor rdo rje'i brag rdzong ma'i nyams khrid zab mo sngon 'gro thun mong dang thun mong ma yin pa/
dngos gzhi zab pa'i gnad lnga dang / khyad par gyi man ngag sde 'degs pa'i sgo drug nas srung ba/ spyi dngabye brag khyad par gyi bzlog pa bcas/ khyad par thun mong ma
yin pa'i man ngag rdo kha

nang tshan/ dam tshig 'khor lo gsang ba'i brag rdzong ma sems nyid ye shes kyi rtsa don pa 'khor lo gser chung du grags pa chig brgyud ma/ gong gi sa bcad kyi ma zin pa'i nang
gi brag rdzong ma/ drag po sngags rgod kyi man ngag gi khrid sogs gdung rgyud rim par chig brgyud du byon pa rnams yongs su rdzogs pa'i nyams khrid rdo rje nag po chen
po'i nang khrid dam gsang khrid du grags pa 'di ni nang rtsa gsum 'khor lo lnga dang / gsang ba sems kyi gnad la brten nas sgrub pas gsab sgrub tu grags shing / tshe gcig
zung 'jug rdo rje 'chang gi go 'phang 'thob par byed pa rje btsun pas sam/ mkhas grub ngag dbang chos grags dang thams cad mkhyen pa mkhyen brtse dbang phyug gi khrid
yig yid bzhin nor bu la gzhir byas/ yig chung zhal shes sogs kyis brgyan te sngon 'gro skyabs sems yi ge brgya pa/ bla ma'i rnal 'byor dngos gzhi'i rten bskyed rim/ brten
pa rdzogs rim rdo rje lus la gnad du bsnun pa/ rlung sngags rdor bzlas kyi sgo nas sgrub pa'am 'bad pa/ las sbyor thun mong ma yin pas spyi dgra dang / rnal 'byor dgos dgra
sgrol ba/ 'khor lo bzhi la brten pa'i las sbyor sogs gdung rgyud kho na la chig brgyud du bzhugs pa rnams legs par gsan nas/ snyan brgyud gsum pa'am rgyab rten lung gi
skor/ thog mar mgon pod me 'bar mar grags pa bdag chen rdo rje 'chang gi dkar chag bzhin dang / der ma 'dus pa rnams kha skong glegs bam du grags pa tshar chen chos kyi
rgyal po'i

dkar chag bzhin dang / snyan brgyud thun min skor tshar chen rdo rje 'chang gi phyogs gcig tu bsgrigs pa'i glegs bam de nyid dkar chag bzhin dang / der ma 'dus pa phyis byon
bla ma dam pa rnams kyis mdzad skor rnams phyogs gcig tu bsgrigs par mdzad pa nas snyan brgyud yang glegs bam du grags pa rmor chen chos kyi rgyal po'i dkar chag bzhin
dang / lo tsA ba gyi ljang dbu dkar ba nas brgyud pa rnams tshar chen chos rje'i dkar chag bzhin dang / lha mo dud sol ma'i pod tshar chen chos kyi rgyal po'i dkar chag bzhin
yongs su rdzogs pa'i lung gsan pa sogs snyan brgyud bzhi shugs las byung ngo / /gzhan yang brgyud rim sogs zhib tu rtogs par 'dod na gsan yig chen mo ltar ro/ /dpal
sa skya pa'i mgon po che chung gnyis su grags pa gsang ba 'dus pa'i rtsa rgyud las gsal bar bstan cing / 'phags pa'i yul du slob dpon klu sgrub dang / de bzhin gshegs pa
srung ba/ ri sul gyi rnal 'byor ma la sogs pa rnams la bka' bab cing bstan pa srung ba/ gangs ljongs 'dir bla ma gnyan lo tsA bas spyan drangs te gnam kha'u pa brgyud nas
sa chen bstan pa'i mnga' bdag rje btsun sa skya pa yab sras rnams la bka' bab pa'i bstan srung dbang po mgon po zhal bzhi pa'i skor la/ snyan brgyud dang po gser gyi maNDal
dang bcas rten 'brel bsgrigs nas snyan brgyud gnyis pa'i skor la rjes gnang dang / gdams pa'i dngos

gzhi gnyis/ dang po la thar paN yig steng nas sam/ gnyan lo'i gnad yig dang / dga' ldan pa kun bsod kyi yi ge tshar chen chos kyi rgyal po'i rjes gnang gi yi ge dngos grub
rgya mtsho dang brgyud pa'i phyag len la brten nas bsnyen dus kyi mgon po'i rjes gnang / pho nya myur mgyogs dang rjes gnang gi yi ge gong ma rnams la brten nas sgrub dus
thun mong ba'i rjes gnang yi ge de gnyis dang / tshar chen gyis mdzad pa'i bka' rgya ma la brten nas sgrub dus thun mong ma yin pa'i rjes gnang / rjes gnang gi yi ge gong
ma dang mthong brgyud kyi phyag len 'bri snon ltar 'bum phrag gsum pa'i gdangs snyan gyi dngos grub rgya mtsho dang / gsang ba thun mong rjes gnang gi yi ge la brten nas
phyag len gsung rgyun ltar gsang khrid kyi rjes gnang / las bzhi'i rjes gnang la/ ngag chos kyis mdzad pa'am mkhyen brtses mdzad pa la brten nas/ dkar po tshe 'phel thun
mong ma yin pa'i rjes gnang / dkar chag na bzhugs pa'i las bzhi'i mngon rtogs rjes gnang gi yig chung / dngos grub rgya mtsho'i gsung rgyun phyag len ltar dkar po tshe
'phel thun mong ba/ ser po rgyas byed lha dgu/ ser po rgyas byed lha lnga/ dmar po dbang sdud/ drag po dgra bgegs sgrol ba rnams kyi rjes gnang / dngos grub rgya mtsho dang
mthong rgyud phyag len bri snon la brten nas shi sa bstan pa'i rjes gnang / yig cha dngos gzhi dang tshar chen gyi zin tho la brten nas gnad dbab kyi mgon po'i rjes gnang
/ rje

mkhyen brtse'i zin tho ltar khyung zhal can nam dmag dpon mgon po'i rjes gnang / rje tshar chen gyi zin tho la brten nas mgon po che chung sogs slob bshad gdams pa phal cher
rdzogs mthar bstan pa gtad pa'i tshul gyi bram ze sngags gtad kyi rjes gnang rnams gsan nas/ snyan brgyud gsum pa gdams ngag dngos la man ngag gser 'gyur gyi rtsi lta bu'i
nyams khrid/ lung gnyis las dang po la/ rje tshar chen gyis mdzad pa'i srung 'khor tshe sgrub dang bcas pa'i rgyun gyi nyams len mar grags pa'i yi ge zhal shes la brten
zhing / sngon 'gro gsang khrid nas kha bskangs te phyi nang gi srung 'khor 'chi med sgrub pa zhar byung bzlog pa dang bcas pa'i phyi'i nyams khrid zam mo tshar mdzad khrid
yig gzhir byas/ dbang rab kyis mdzad pa'i lhan thabs yig chung zhal shes kyis brgyan te sngon 'gro rnams dang / dngos gzhi 'khor lo gzhi ldan gyi bsnyen sgrub thun mong
dang thun mong ma yin pa'i las sbyor/ zhar byung ma grub na snyogs choog dang bcas pa/ tshe 'di nyid la gzung 'dzin gyi rtsa mdud grol te gdod ma'i rgyal sar khrid par
byed pa'i gsang khrid kyi nyams len khrid zab mo dang / zhing skyong dbang po 'khor bcas byang chub snying po'i bar du snying dbus su 'bral med du bzhugs nas mchog thun
dngos grub thams cad 'bad med du stsol ba'i dmar khrid dpal ldan sa skya pa'i gdung rgyud kho na la chig brgyud du bzhugs pa'i nyams khrid rnams legs par gsan nas/ gnyis
pa rgyab rten lung dang phyag bzhes man ngag dang

bcas pa'i skor la dkar chag gi zin pa dang / ma zin pa'i skor la/ dang po tshar chen chos kyi rgyal pos mdzad pa'i chos skor dkar chag gsung rgyun padma ra ga'i srad bur brgyus
pa'i zab don nor bu'i do shal bzhin yongs rdzogs kyi lung / gnyis pa dkar chag gi ma zin pa'i rigs dang / snying thig ha la nag po'i skor bcas tshang ma phyag khrid
du gsan pa dang / brgyud rim bcas zhib tu rtogs 'dod na gsan yig chen mo bzhin no/ /gnod sbyin beg rtse 'khor mang dang / lcam sring gi rjes gnang gsan nas/ beg pod bka'
gter gnyis las/ dang po la spyi dang bye brag gnyis/ dang po la/ lo rgyus/ rjes gnang rgyud/ sgrub skor nyer mkho/ ru tshon gzungs 'dzugs/ bstod bsgo/ las tshogs dang brgyad/
gter ma gnubs nyang gnyis bcas be'u bum gyi tshang ma'i lung / khyung nag rjes gnang / sgrub skor rnams kyi lung dur bdag rjes gnang / rgyud gsang ba snying gi 'khor
lo sogs/ bkras stobs pa'i mdzad skor sogs be'u bum yongs rdzogs kyi lung / dbang gi sgrol ma dmar mo'i rjes gnang / seng gdong dmar mo'i rjes gnang lung bcas/ rdo rje nag
po chen po phyag bzhi pa lha mang gi rjes gnang lung dang / mkhas grub khyung po'i bka' srung mgon po phyag drug pa dgos bka' bcu gsum gyi rjes gnang / mgon po snying zhugs
thun mong ma yin pa'i rjes gnang / mgon dkar yid bzhin nor bu'i rjes gnang / rgyab rten lung skor mkhas grub ngor chen sangs

rgyas phun tshogs phyogs gcig tu sgrub skor man ngag rnams kyi lung / rmor chen yig steng nas dmag zor ma'i rjes gnang lung bcas/ zhwa lugs bstan srung lha mo rdo rje rab brtan
ma'i rjes gnang sgrub skor gyi lung / legs ldan nag po stag zhon lha lnga'i rjes gnang lung / bu lugs mgon po seng dmar gyi gtso 'khor gnyis kyi rjes gnang lung / phyag
rdor khang brtsegs dang / zhang blon rdo rje bdud 'dul gyi rjes gnang / tshe ring mched lnga'i rjes gnang yig lung bcas/mkhas grub khyung po'i zab chos ni gu chos drug
gsan skor la/ dang po smin byed la sgyu lus dbang mo che'am/ rgyud sde lnga rtsa bsdus kyi dbang / chos drug dgos bka' drug/ phyag chen bka' lnga/ gsang sgrub skor lnga/
mkha' spyod skor gsum/ mkha' 'gro ma su kha siddhi'i byin rlabs rnams dang / 'jag zam rnam gnyis kyi khrid yig steng nas rtsa ba ni gu chos drug yal ga lam khyer rnam gsum/
'bras bu lus sems 'chi med/ sdong po phyag chen ga'u ma'i khrid yig rnams brgyud pa'i phyag bzhes kyis brgyan pa dang / gong rnams 'chad thabs kyi yi ge'i rigs sogs
dang / rgyab rten gzhung pod bcas kyi lung bka' srung mgon dkar yid bzhin nor bu dang / phyag drug mgon po lha mang gi rjes gnang bar chad kun sel bcas gsan no//gnyis pa
gsang sngags snga 'gyur skor la/ mnyam med bsam gtan

gling pa'i yang phur gtso bo gyur pa'i a ti chos skor yongs rdzogs kyi lung / gong sa lnga pa'i dkar chag bzhin/ rta mgrin yang gsang lha dgu'i dbang chen/ 'chi med tshe'i
rdzogs chung gi dbang / gyi lnga gza' gdong srog gtad/ rta pod yongs rdzogs kyi lung / rta mgrin gsang sgrub kyi byin rlabs dang/ sgrub skor yongs su rdzogs pa'i lung / chos
rgyal srong btsan sgam po'i ma Ni bka' 'bum du grags pa gsan skor la/ 'dod bum nas byung ba'i thugs rje chen po 'gro 'dul phyag bzhi pa'i dbang zab khrid rgyab rten lung
la/ grub thob dngos grub gyi gter thon chos skor tshang ma'i lung / thun mong gi las tshogs dang / mnga' bdag nyang gi gter ma zhal gdams rnams dang / sprul sku shAkya
'od kyis spyan drangs pa'i skor rnams kyang zhib par gsan/ nyang gter thugs rje chen po mig 'byed gdams pa'i lung sogs gsan/ smin gling sgrub thabs 'dod 'jo'i bum bzang
yongs rdzogs/ bla ma zhi drag tshe lha/ rta phag bstan srung / nor lha'i skor sogs tshang ma'i dbang rjes gnang / yig lung bcas gsan/ byang gter thugs sgrub drag po rtsal
rgyas 'bring gsum dbang dang byin rlabs tshe dbang lcags sdong ma bcas dang / rgyab rten lung la/ thugs sgrub chos tshan gyi dkar chag rje blo bzang don grub kyis mdzad
pa bzhin gyi lung / thugs sgrub rnam gsum tshes bcu'i chog sgrigs dbang rab kyis mdzad pa'i lung / kun bkras kyi thang rgyal chos sgrub kyi lung / 'ja' tshon snying

po'i dkon mchog spyi 'dus kyi dbang lung / kha thor sna tshogs pa'i skor la/ rta mgrin skyer sgang bsnyen yig 'jam dbyangs grags pas mdzad pa/ gter ston nyi zla sangs rgyas
kyi 'pho ba 'ja' zug ma/ rig 'dzin srog grub las padma dra ba'i gling gi smon lam/ rtse le sprul sku'i ri chos res mdzad pa'i dkon mchog spyi 'dus dang / bla ma drag po/
rtsa gsum dbang chog rgyas pa rnams kyi lung / padma phrin las dbang phyug gi gsung rgyun tshe sgrub drag seng gnyis kyi dmigs rim rnams kyi lung / dkon mchog spyi 'dus
zhi drag seng gsum las tshe sgrub bcas rgyan chos skyid gdams pa'i lung / zhal gdams gser gyi phreng ba'i lung / sprul sku rgya zhang khrom gyi gter ma/ ban bon gyi byad
bzlog hrI dmar gshin rje yang snying gi sgrub skor rnams kyi lung / rigs 'dzin gter bdag gling pa'i mda' o dkar brag nas spyan drangs pa'i/ bla ma drag po'i dbang bzhi/ gtor
dbang dregs pa'i srog dbang sgrub skor lung / yang des brag dmar g.ya' ma lung nas spyan drangs pa'i/ zab chos rig 'dzin thugs thig gi dbang bzhi gtor dbang tshe dbang
/ de'i skor gter chos tshang ma'i lung / yang des ngom shod gnam lcags brag gi zab don gter theg dgu'i yang rtse/ rdor sems thugs kyi sgrub pa'i dbang / rig pa'i rtsal
dbang / btags grol rgyud drug gi byin rlabs/ lung la rdzogs chen a ti zab don snying po'i skor tshang ma gsan/ btags grol gyi dbang chog gong sa lnga pas mdzad pa dang /

rgyud gsang ba snying po'i lung / rdzogs pa chen po sems nyid ngal pod le'u bcu gsum pa/ de'i 'grel pa shing rta chen po/ spyi don ngal gso skor gsum gyi lung / rdo rje phur
pa bka' ma'i 'grel pa 'bum nag gi lung / sprul pa'i lo tsA ba'i rnam thar 'dra 'bag tu grags pa'i lung / gter kha 'og ma'i kha 'bar ma dkar mo la brten nas 'chi ba bslu
ba/ kha 'bar ma nag mo la brten nas ltas ngan sri dang byad kha bzlog pa/ kha 'bar ma khra bo la brten nas kha smras bzlog pa rnams kyi lung / gter chen bzang po grags kyis
rgyang yon po lung nas spyan drangs pa'i gsol 'debs le'u bdun ma'i lung / gter bdag gling pa'i gsang ba'i rnam thar gyi lung / o rgyan gling pa'i padma'i rnam thar rgyas
pa padma bka' thang grags pa dang / thang yig sde lnga'i lung / grub dbang thang stong rgyal po'i rnam thar lnga bsdus lo chen gyis mdzad pa'i lung / rgya gar nub phyogs
kyi dzo ki karma na bas mkhyen brtse dbang phyug la phul ba'i gu ru mtsho skyes rdo rje sku gsum sgrub thabs kyi lung / rdor brag pad phrin gsung nor chog skor dang /
byang grol gser sde'i chog sgrigs sogs kyi lung / gnyis pa de thams cad kyi rgyab rten lung la gnyis/ mkhas grub rnams kyi bstan bcos dang / bdag cag gi ston pa'i bka' gnyis
las/ dang po 'jam mgon kun dga' grol mchog zhabs kyis bstan pa'i khur bzhes te/ ris med

gang yod nang nas zab khrid brgya rtsa phyogs gcig tu bsgrig pa'i jo nang khrid brgyad (brgyar)grags pa/ thog mar sa skya pa'i zhen pa bzhi bral nas dang mtsho ras pa'i sems
khrid yid bzhin nor bu'i bar la brgya dang bdun/ brgya dang brgyad par khrid brgya'i mtshan tho/ lo rgyus/ spyi chings brgyud 'debs bcas pa ste gong gsal rnams kyi lung
khrid dang / de byings rnams kyi lung gsan/ kha che paN chen gyi sangs rgyas stong bstod skal bzang rgyan phreng gi lung / bka' gdams glegs bam du grags pa yig sna nga drug
gi lung / khro phu lo tsA ba'i man ngag brgya rtsar grags pa'i glegs bam gyi lung / bu ston gyis mdzad pa'i bstan pa chos 'byung dang / a mes zhabs kyis mdzad pa'i sa
skya pa'i gdung rabs chen mo'i lung / g.ya' bzang ba'i phyag rdor nyi ma gdung gang ma'i sgrub skor rnams kyi lung / dpal sa skya'i chos spyod rab gsal shog grangs brgya
dang dgu'i lung / sngags 'chang chen pos mdzad pa'i srung 'khor brag rdzong ma/ sa los mdzad pa'i mgon po drug cu ma'i gtor bzlog yan lag rnams dang / a mes zhabs kyi bde
mchog chos 'byung / rab gnas don lhun ma/ sngags 'chang chen mo'i gtor bsngo chen mo rnams kyi lung / rong ston gyis yum la gnang ba'i 'pho dmigs/ mkhyen rab byams lhun
gyi bya tshul dang bcas pa'i lung / thub bstan mkhan chen ngag dbang bstan rdor gyis mdzad pa'i thugs rje chen po la brten/ spros bcas spros med kyi 'pho ba gdab tshul/
rgyud 'debs

bcas kyi lung / rje dge 'dun rgya mtshos mdzad pa'i dpal ldan dmag zor ma'i gtor ma la brten pa'i zhi rgyas dbang gsum/ drag las rim gsum dang bcas phyogs gcig tu bsdebs pa/
gtor chog bskang bstod dang bcas pa'i lung / nyi sbas lugs kyi sgrol bstod rnam dag gtsug nor ma'i lung / des mdzad thugs rje chen po'i dmar khrid bsdus pa/ dpal chen rga
los mdzad pa'i klu gtor/ rje btsun grags pa'i sil gtor brgya rtsa/ de'i gdams tshig kha skong dang bcas pa thar paN gyis mdzad pa/ yang des mdzad pa'i chab gtor/ klu gtor/
a mes zhabs kyis mdzad pa'i rtsi dmar dang bse khrab gsol mchod phan bde kun 'byung / rtsi dmar gsol kha thub bstan kun khyab ma/ sngags 'chang bstod pa byin rlabs char
'bebs ma/ kun mkhyen bu ston rin po ches mdzad pa'i spyi yi chos 'byung / chos spyod rnam mkhyen bgrod lam/ dus 'khor gsang 'dus bde mchog rnal 'byor rgyud 'du ba rnams
kyi chos 'byung lung gsan/ gu ge paNDi ta grags rgyan bde mchog sogs zhal gyi mngon dkyil lung / kha rag sgom chung bas ang yig bdun cu pa'i lung / rgyal rtse ngag dbang
rgyal mtshan gyi mkha' spyod ma'i bsnyen yig mnga' ris pa tshul 'od kyi rigs gsum spyi'i dkyil chog gnyis kyi lung / ngag dbang kun dga' legs 'byung gis mdzad skor la/
rdor sems bsgom bzlas bya tshul/ rnam 'byor ma'i sgrub thabs tshigs bcad/ rig byed ma'i dbang dang byin rlabs/

bka' bsgo byed tshul/ gnod sbyin beg rtse dang / dkar bdud bstod pa/ sgrol dkar dang khyung khra'i sgrub thabs/ rnam sras kyi bskang ba bsdus pa rnasas kyi lung / rje btsun
mi la'i rnam mgur yongs rdzogs/ sangs rgyas bcom ldan 'das kyi rnam thar dge slong rnam snang btsun pa skal bzang chos kyi rgya mtsho bsod nams dbang po sdes mdzad pa/ rgyun
du gsungs pa'i smon lam lan gtam rong ston chen pos mdzad pa/ kun rig gi zin bris yid kyi mun sel shes bzang gis mdzad pa/ sa phun bla ma sgrub bsnyen/ a mes zhabs kun
rig sgrub dkyil dbang sogs le las rnams phyogs gcig tu bsdebs pa gzhan phan lhub grub kyi gsung / mkhyen rab byams pa ngag lhun gyis mdzad pa rdo rje rab brtan ma'i gsol
kha/ byams pa rdo rje dbang rgyal gyis mdzad pa'i gtor chog bcas kyi lung / phyi nang rig gnas skor gsan tshul/ sgra mdo pa Ni gzhung 'grel ba dang bcas/ yang de'i 'grel
ba legs bshad nor bu 'dren pa'i shing rta phun gling par ma nang bzhin phyag bris sogs gsan/ gso rig rgyud bzhi'i lung gsan pa bcas gong gsal rnams kyi brgyud yig rnam
grangs sogs zhib pa gsan yig gzhan las rtogs par bya'o/ /sa skya pa'i bstan 'dzin bu slob 'gran bral 'khrul zad rnams kyi bka' 'bum sogs kyi lung gsan skor la/ thog mar
rgyal ba'i lung gis zin pa'i skyes bu chen po ngor chen rdo rje 'chang gi bka' 'bum pod bzhi yi

lung / mus chen sems dpa' chen po'i bka' 'bum lung tshang ma/ kun mkhyen go ram pa'i sngags 'bum pod bzhi/ mus chen sangs rgyas rin chen gyi gsung gi lung / tshar chen rdo
rje 'chang bka' 'bum phal cher gyi lung / gong sa lnga pa'i gsan yig nang bzhin dang / 'jam dbyangs mkhyen brtse dbang phyug gi gsung 'bum phal cher ba'i lung / gong sa lnga
pa'i gsan yig bzhin bris pa/ gong sa lnga pa'i gsung 'bum nang nas dmar po skor gsum/ gur zhal rnams kyi man ngag dang / 'khor lo'i gsal byed rnams dang / nA ro mkha'
spyod kyi khrid 'chad thabs/ lam 'bras slob bshad kyi khrid kyi kha skong sa lugs skor pod gnyis kyi lung / ngor chen sangs rgyas phun tshogs bka' 'bum pod bzhi dang / rmor
chen rdo rje 'chang gi bka' 'bum cha tshang dang/ gong gsal de thams cad kyi rgyab rten du rgyal ba'i bka' gangs can du 'gyur ro cog gi lung dag gsal snyan gsum gyi sgo
nas gsan pa 'di sprul pa'i gandho la bzhugs pa'i rgyal yum dam pa/ chos rje bco brgyad mas sa bstan rin po che thebs su bskrun pa gser chos 'di thog nas dngos rjes gsum
tshang ba gsan pa/ rdo rje 'chang nyid kyi bka' las mi lus tsam po thob pa gcig la don yod par song zhes yang yang bka' bstsal pa sogs de rnams gnas gsar rdo rje 'chang
las gsan skor rnams song / brag rtsal rdo rje 'changablo gsal bstan 'dzin rgya mtsho dpal bzang po las/ dbu ma lugs kyi sems bskyed/ blo

sbyong don bdun ma'i khrid/ jo lugs sgrol ma phyag 'tshal nyer gcig gi rjes gnang / sgrol chog lung sgrol dkar thun mong ba dang / thun mong ma yin pa'i 'od zer drug sbrags
dkar nag gi rjes gnang / man ngag lung sogs bcas tshang ma/ phyag drug mgon po bka' bcu gsum/ mgon po snying bzhugs rnams kyi rjes gnang lung bcas dang / a ra pa ra tsi
ta/ rnam sras drag sgrub/ mgon po phyag bzhi lha mang / stag zhon lha mo/ rdo rje rab brtan ma/ dmag zor ma'i las gsum rnam bzhag g.ya' bzang ba'i gza' bcos/ phyag rdor nyi
ma gdung gang ma'i skor/ jo nang lugs kyi khrid brgya/ lung bskor/ bu ston mkhas grub dge legs dpal bzang sogs kyi gsung thor bu/ mar ma'i rnam mgur sogs kyi lung / khro
phu brgya rtsa las yig sna brgya re gnyis tsam dang / rong ston gyis yum la gnang ba'i 'pho dmigs/ kha rag sgom chung ba'i ang yig bdun bcu pa/ jo nang ta ra na tha'i
sangs rgyas kyi mdzad pa brgya nyer lnga pa/ rje dge 'dun rgya mtsho'i thugs chen sems nyid ngal gso dang / tshems bu lugs kyi dmar khrid sogs rab tu mang ba dang / rnying
ma'i skor la/ smin gling 'dod 'jo bum bzang gi dbang lung tshang ma/ byang gter byin rlabs thugs dbang / thugs sgrub chos 'khor pod gnyis kyi lung / gter bdag gling pa'i
zab gter tshe sgrub/ yang snying kun bsdus kyi dbang khrid/ chos skor pod kyi lung / yang de'i zab gter gras smin gling rdor sems kyi

dbang dang chos skor gyi lung / gter ston 'ja' tshon snying po'i yang zab/ dkon mchog spyi 'dus kyi dbang lung khrid gsum/ tshe sgrub lcags kyi ri bo'i dbang la sogs pa snga
phyir chos bka' rgya cher gsan pa de dag gi nang nas kyang sngon dus gdung brgyud rim par/ chig brgyud dang / dus phyis kha'u brag rdzong pa'i lugs sam/ tshar lugs su grags
pa'i gsung ngag slob bshad/ nA ro mkha' spyod dmar po skor gsum/ mgon po che chung rnams bdag chen rdo rje 'chang sogs gong ma de rnams slar yang dngos phebs pa lta
bus ljags bshad phyag len zhib rgyas dang bcas bstsal/ de thams cad kyi rgyab rten lha chen gandho la'i dri gtsang khang na bzhugs pa'i gser chos chen mo'i steng nas rgyal
gsung bka' 'gyur rin po che yongs rdzogs kyi ljags lung dag gsal snyan gsum gyi sgo nas gsan/ brag rtsal rdo rje 'chang blo gsal bstan 'dzin rgya mtsho dpal bzang po las/
dbu ma lugs kyi sems bskyed/ blo sbyong don bdun ma'i khrid/ jo lugs sgrol ma phyag 'tshal nyer gcig gi rjes gnang / sgrol chog lung / sgrol dkar thun mong ba dang / thun
mong ma yin pa 'od zer drug sbrags kyi rjes gnang rnams khrid lung skor bcas pa/ sa 'jam sbags sgrub byin rlabs/ gshed dmar lha lnga'i dbang / nA ro mkha' spyod ma'i
byin rlabs tshar lugs dang chos nyid dngos bstan gyi byin rlabs/ sngon 'gro mkha' spyod ma'i nyams khrid/ be'u bum gyi lung dang / slob bshad lugs

kyi dges rdor lam dbang / gur mgon gyi srung 'khor/ brag rdzong ma'i phyi khrid/ rtsa gsum 'khor lo lnga la brten pa'i gsang khrid/ mgon dkar tshe khrid/ bran bdud/ gtsir bu/
zhal sgrub dus dur bdag rnams kyi rjes gnang / rgyud pod kyi lung sogs gsan/ 'di rnams gnas gsar rjer ma gsan 'dra snyam/ tshe dbang lcags sdong ma/ tshe rta zung 'brel/
rta mgrin skyer sgang lugs/ gser chos dzam dmar/ beg rtse lcam sring / rnam sras rigs can bco lnga rnams kyi rjes gnang / rnam sras be'u bum pod gnyis kyi lung / rgyal
sras thogs med bzang po dpal gyi gsung 'bum gyi lung dang / gong dkar ba rje bsod rnams blo gros la bde mchog dril bu lugs phyi dkyil dang / yab chos dpal chen yang dag
lha dgu'i dbang / kyai rdor DoMmbhi lugs kyi dbang / stod bum zhal stegs ma nas/ gur mgon lha bcu gnyis dang / lha gsum/ dpal mgon rtse zhal can rnams kyi rjes gnang / brda
don gsal ba dang sgrub pa lung sbyin gyi byin rlabs sogs gsan/ngor e waM chen po 'jam mgon sangs rgyas ye shes las/ bya rgyud tshe dpag med lha dgu'i dbang dang / rnam
'joms ba ri lugs/ snar thang brgya rtsa'i rjes gnang / sgrub skor gyi lung / bla med sgrol ma nyer gcig gi rjes gnang / sgrol ma btsun ma'i dbang / grub chen brgyad cu'i
byin rlabs lung bcas/ 'jigs byed sa lugs/ gsang 'dus

'jam pa'i rdo rje/ bde mchog lu hi pa/ bde mchog bong zhal can/ mkha' 'gro rgya mtsho/ sangs rgyas mnyam sbyor/ spyan ras gzigs padma drwa ba rnams kyi dbang chen/ tshe dbang
grub rgyal ma/ che sgrub zhag bdun ma'i lung / dges rdor bka' babs bzhi yi dbang chen/ 'jam nag dang tshe dpag med sprul sku'i rjes gnang / sgrub dkyil rnams kyi lung
/ rnal 'byor rgyud rdor dbyings kyi dbang chen/ grub thob tshe dbang / sde dge par steng nas sa skya bka' 'bum yongs rdzogs kyi lung dang / ngor chen dkon mchog lhun grub/
sgrub khang pa dpal ldan don grub/ mkhan chen bkra shis lhun grub gsum gyi gsung 'bum gyi lung gsan/ gong dkar rnam mkhyen grong pa chos dbang rgya mtsho las gzungs grwa
lnga lha lnga bcu rtsa bdun gyi dbang chen/ sgrol dkar bka' bab dgu ldan gong lugs rjes gnang / tshe khrid bcas/ bya rgyud gza' yum lha bcu bzhi/ gdugs dkar lha nyer bdun/
rnal 'byor rgyud rdo rje rtse mo dang / dpal mchog gnyis kyi dbang chen/ gong gsal de rnams kyi sgrub dkyil/ kun rig gzhan phan mtha' yas/ rnam thar dpag bsam rin chen
gter mdzod/ rdo rje phur pa'i mngon dkyil sogs thor bu mang po'i lung / bla med la/ gur rigs 'dus lha bzhi bcu zhe lnga/ rnam 'joms bir lugs lha bdun cu don lnga/ 'jigs
byed ro langs brgyad skor/ 'jigs chen skyo lugs lha zhe dgu ma gong lugs lha bcu gsum ma rnams kyi dbang chen/ bla ma

dam pa'i yig steng nas dus 'khor byis 'jug gong ma gong chen bdag po chen po bcas kyi dbang chen sogs gsan/khyab bdag zhwa lu pa ye shes grags pa dpal bzang po las/ spyod rgyud
rnam snang mngon byang 'chi med rnga sgra lha dgu rnams kyi dbang chen/ dus 'khor rtsa rgyud/ 'grel chen dri med 'od dang / dus 'khor gyi sgrub dkyil bu ston/ sbyor
drug brgyud 'debs/ khrid yig rdo rje rnal 'byor gsal ba/ gcer mthong ngo shes dbang mdor bstan gyi TI ka dri med 'od kyi TI ka/ bshad thabs nges don snyem/ las brgyad/ brgyad
pa'i las chog rtsa brgyud las gsungs pa'i phan gnod drug cu pa'i sbyor ba/ 'dod pa sum cu rtsa bzhi'i lde mig lnga bsdus gza' lnga/ gza' lnga'i myur rtsis/ go la rnam
bzhag dus sbyor gyi dris lan rnams kyi lung bcas gsan/ ngor chen dpal ldan chos skyong las/ bya rgyud dzAe ta ri'i lugs kyi tshe dpag lha dgu'i dbang / rjes gnang skor
la/ grub chen mi trA dzo ki nas brgyud pa'i tshe dpag med dkar po/ ba ri lugs kyi rnam 'joms/ mi g.yo ba dkar sngon/ klu dbang lha lnga/ rnam rgyal lha dgu seng ldeng nags
sgrol gtso rkyang / phyag 'tshal nyer gcig gras zhi ba chen po/ sgrol dkar bka' bab dgu ldan/ sme brtsegs ljang dud gnyis/ sengge sgra rnams kyi rjes gnang / rnal 'byor
rgyud la/ phyag rdor 'chi bdag 'joms pa lha bcu gsum gyi dbang / bla med skor la/ phyag rdor

utsya/ 'byung 'dul/ seng gdong sngon dmar gnyis/ khyung nag khyung khra gser chos dang / man ngag lugs gnyis rnams kyi rjes gnang / tshe dbang grub rgyal ma/ tshe rta zung
'brel/ tshe dbang lcags sdong ma/ rta mgrin gsang sgrub dang / byin rlabs/ gtum po khyung lnga'i rjes gnang / gur mgon lcam dral lha gsum/ lha brgyad/ khro bcu rnams kyi
rjes gnang / mgon dkar yid bzhin nor bu dang / phyag drug nag po/ bran bdud/ zhal bzhes bsnyen dus/ mgon po trakshad lcam dral/ legs ldan stag zhon 'khor mang / beg rtse
lcam sreng / dur bdag las gshin lha bcu gsum rnams kyi rjes gnang gsan/ yongs 'dzin gong dkar ba bsam gling bkra shis don grub las/ gdugs dkar lha nyer bdun ma'i dbang chen/
ngor mkhan chen bsod bzang las/ grub chen thang rgyal lugs kyi tshe dbang dang / ngor klu lding mkhan rin po che mi 'gyur rgyal mtshan la/ dges rdor sam bhu Ta nas gsungs
pa'i rdor dbyings lha sum cu rtsa bdun gyi dbang chen gsan/ rje sengge rgyal mtshan la gsang 'dus mi bskyod pa dang / bdag med lha mo bco lnga'i dbang / bran bdud rjes
gnang bcas gsan/ mus chen bsod nams dpal bzang las/ paN chen nyi zla sengge'i bka' 'bum pod gnyis kyi lung / lam sbas bshad kyi byin rlabs sogs so//gzhan yang grub mtha'i
ris med kyi 'dren pa dam pa rnams la chos

'brel gsan pa'i tshul la/ lo gnas sems dpa' sprul sku/ blo bzang bshes gnyen grags pa rnams rgyal bar gong sa lnga pa rin po che'i gzigs snang rgya can ma nas/ tshe dpag med
dwangs ma bcud 'dren gyi dbang / jo mo ye shes mtsho rgyal gyi byin rlabs/ bka' brgyad rig 'dzin zhal lung gi nang tshan dpal chen phur pa'i dbang bzhi sgrol dbang dang
bcas pa/ chos kyi rgyal po tsong kha pa chen po la 'jam dpal dbyangs kyis dngos su gnang ba'i 'jam dbyangs chos skor gyi nang 'jam dbyangs dpa' gcig 'jam dbyangs lus dkyil/
'jam dbyangs nang sgrub/ 'jam dbyangs gsang sgrub/ sgrol dkar rgya mtshan can ma/ mkha' spyod nag mo bcas kyi rjes gnang sogs gsan rdor brag rig 'dzin chen po yang zab
padma bshes gnyen la/ 'chi med sku gsum rigs 'dus kyi don dbang / smin grol gling mkhan chen o rgyan bstan 'dzin las sang gling bla ma dgongs 'dus/ dbang bzhi rgyas pa/
rab tu spros med dang / yongs su spros med kyi dbang / DA ki srog dbang / don dbang bsdus pa/ spyod dbang / me dbang / btor dbang / glegs bam dbang / dregs pa'i srog dbang
/ blo 'phel rjes gnang / mkha' 'gro rig lnga'i rjes gnang / las kyi mkha' 'gro'i rjes gnang / skong bshags gnas spar gyi dbang / gcod kyi sgos dbang / lam 'bras oM rgya
can gyi rigs lnga'i dbang / chog dbang gsum/ bka' srung rta bdag rjes gnang /

tshe dbang bdud rtsi bum pa/ las tshogs pod chen gcig tsam gyi lung sogs gsan/ gzhan rgyal brngan/ gsang 'dus bla ma'i las byang gi lung / yang snyan brgyud bshad man ngag
rin chen bshad lung sogs mang bar gsan/ byams pa kun dga' sangs rgyas la phur pa'i dkyil chog las rim/ a mes zhabs kyi rnam thar dang sbyar ba'i gsung ngag brgyud 'debs kyi
lung sogs gsan/ ja lung mthu stobs dpal 'byor las/ smin gling 'chi med yang snying kun bsdus kyi dbang / chos dbang bka' brgyad gsang rdzogs kyi dbang chen/ byang gter
byin rlabs dbang rgyas pa/ 'ja' tshon snying po'i tshe dpag med lcags kyi pho brang gi dbang / padma gling pa'i phyag rdor dregs 'dul gyi dbang las tshogs pod kyi lung sogs
gsan/ gzhan yang gong ma rgyal dbang thams cad mkhyen pa blo bzang bskal bzang rgya mtsho'i yang srid rgyal dbang 'jam dpal rgya mtsho/ de mo no mi han ngag dbang 'jam
dpal bde legs rgya mtsho/ 'on rgyal sras rin po che/ bsam sding rdo rje phag mo sogs las kyang chos 'brel gsan zhing / gzhan yang gdan sa 'di nyid kyi thub bstan lha chen
gyi mkhan rin po che dbang phyug phun tshogs dang / kun dga' zla 'od zung / rta nag thub bstan mkhan po tshul khrims bzang po/ zhe dgon bum 'dzin rab bstan bzang po/ kun
dga' chos 'phel/ rin chen bzang po/ gzhan yang shar ri mnga' bdag pa/ 'bri khung rin po che/ dngos grub sdings pa/ kun dga'

don gsal sogs ris med skyes chen dam pa bcu phrag bzhir nyer ba'i zhabs pad bsten te/ rgyud sde rgya mtsho'i dbang lung man ngag byin rlabs bshad khrid sogs gsan pa rgya mtsho'i
pha mthar son/ gangs ljongs bla chen gcig la dus der 'di las lhag pa lta ci mnyam pa tsam yang med pa yongs su grub pa yin la/ gsan pa de dag kyang / 'jam dbyangs bla
mas/ thos pa de dag thams cad kyang / /ming rkyang tsam du ma bzhag go /zhes gsungs pa ltar nyin zhag phrugs re la yang / sgom sgrub nyer bdun tsam mdzad pa dang / de
dag phal che ba zhig ni sgom pas thugs nyams su bstar zhing / de las gzhan rnams kyang nyung mthar lan re gnyis 'chad spel ma mdzad pa med par/ de la brten nas spyi bye brag
gi bstan pa 'dzin nges kyi slob bu mkhas grub du ma bskrun tshul 'og tu 'byung zhing / chos kyi rnam grangs dang brgyud rim sogs zhib tu shes par 'dod na/ rje rdo rje
'chang chen po de nyid kyi gsan yig rin po che pod chen gnyis kyi steng nas shes par bya ba'i dbang du zhus nas/gnyis pa rtsom pa mdzad pa'i tshul ni/ ji skad du/ chos rnams
thams cad bka' dang bstan bcos te/ /legs par gsungs dang de yi dgongs 'grel ba/ /de yi dbang gis shAkya'i bstan pa 'di/ /'jig rten khams su yun ring gnas pa 'gyur/ /zhes
gsungs pa ltar brjod don dang ldan zhing dpyad gsum rnam par dag pa'i bstan bcos tshar du

dngar ba rnams kyi nang nas rags pa tsam zhig brjod na/ 'di lta ste/ gsol 'debs brgyud 'debs zhal skong skor/ gdung rabs sogs rnam thar bsgrigs rtsom skor/ sgrub dkyil bsgrig
chog bsnyen thabs sbyin sreg skor/ dkar chag bca' yig deb dang dpyad khra'i skor/ bskang mdos 'phrin 'chol gtor bzlog ru mtshon skor/ dris lan sna tshogs pa'i skor sogs
gsung rab glegs bam rin po che bcu phrag gcig dang nyag ma rtse mo'i grangs ldan bzhugs pa'i ljags rtsom gyi phreng ba tshar du dngar ba rje rdo rje 'chang chen po nyid
kyis bstar bar mdzad pa 'di dag ni/ ji skad du/ dge sbyong phal cher thos pa nyung / /thos pa de dag brtson pa nyung / /sdom brtson phal cher bkur ba nyung / /bkur ba de
dag sdom brtson nyung / /sbyin bdag chos la dad pa nyung / /dad pa can gyi mchod bya dman/ /mchod pa de dag log 'tsho'i rgyu/ /zhes gsungs pa ltar snyigs ma lnga ches cher
bdo ba'i dus 'dir chos don du gnyer ba sogs nyung ba dang / don gnyer yod pa rnams kyis kyang dam pa gong ma'i gsung zab brling dang ldan pa rnams myur du mi rtogs pas/
dam pa gong ma'i gsung la gzhir mdzad de nag 'gros 'ba' zhig tu bkod pa mdzad pa 'di ni thugs rje dang dgongs pa khyad par can du 'khums so/ /rjes 'jug rnams spro dga'i
'dzum sgros bzhad pa'i 'os su gyur lags so/ /gnyis pa bsam sgom 'chad rtsod kyis mtshon/ lugs gnyis kyi mdzad

phrin rgya che ba kun gsal gyi gru ltar yangs shing rgya che ba'i nang nas cha shas tsam smos pa ni/ rnam thar bsdus pa las/ 'chad la 'jam pa'i dbyangs kyi spobs pa rdzogs/
/rtsod na phas rgol 'joms pa'i gnam lcags thog//rtsom pa mkhas pa'i yid 'phrog thugs rje'i gter/ /mkhas pa'i bya ba gzhol la/ zhes sogs gsungs pa dang / yang gang tshe gdul
bya rjes su 'dzin pa'i tshe/ /gzigs pa tsam gyi tshig don thugs tshud de/ /gsung lam kho nas skal ldan nyin mtshan kun/ /bar med chos 'khor bskor la/ zhes gsungs pa ltar/
lcags sprel gser khri rin po cher mnga' gsol grub nas rim gyis/ rje rdo rje 'chang gi bsti gnas gsar pa byang mar gong 'khod kyi zhal ngo sogs bka' chos rin po che zhu
mi rnams kyi steng / phyag gnyer mgron gnyer sogs 'ga' zhig 'phar ba'i nyi shu skor la sa lo'i yig steng nas 'jam dbyangs dmar ser gyi rjes gnang stsol skabs/ yab rje
rdo rje 'chang nyid kyis thog steng nas ci 'dra byung 'gro dgongs te gzigs pas/ grub 'phral rje rdo rje 'chang nyid la de ltar gnang tshul rnams sgo gang sa nas legs par
'dug ces dbugs dbyung gzeng bstod kyang bstsal to/ /de nas rim gyis lo nang der 'brum nad dang 'bur yan gnyis char byung ste byings kyis dbye dka' ba'i dogs gnas che skabs/
yab rje mchog tu mdzod 'dzin rgyal mtshan rin chen nas gnas tshul yang yang zhu gnang gis phyir phebs su/ 'brum pa min tshul kho na byon pa ni/ gzhan ngo srung

ched dang sbir gtam sna tshogs kyis bstan par gnod dogs re zhig 'brum pa min tshul kho na gsung mur/ yum mchog nas thugs sgrub tshes bcu'i cho ga brgya tshar grangs gsog 'grub
nyer rdo rje tsher mas bro tshal skabs bad rlung yin tshul gleng rkyen gyis spang blang ji bzhin pa ci yang ma gnang zhing / rnga rol me nye sogs spang bya blang byar
mdzad kyang nyams nyes su ma gyur pa'i grub rtags 'di ni rje rdo rje 'chang nyid kyi'ang chu yos lo'i mdzad pa 'og tu 'chad rgyu dang mtshungs pas yum sras kyi grub mtshan
ngo mtshar can du 'khums so/ /de nas sku mched rnams gzim spyil gsar pa las 'phos te rje nyid rtse'i sku yon khang dang / a lce drung sku mched gzim shar rgyal yum dang
zhal rgyas skabs mchog dman mtha' dag yab rje rdo rje 'chang sku gcong che ba'i stabs da lam ci 'dra yong ngam snyam ci bya gtol med du gyur pa'i ngang nas/ rje nyid kyis
mtshon zhal ngo rnams dang phyag gnyer chos sde lho byang drung ser skya cha zhabs khams drung sogs nas rang rang gi 'byor tshogs dang chabs cig rten 'brel gyi gnad dang
ldan pa'i zhabs brtan rdo rje'i re khA can/ sngon 'jam mgon sa skya paNDi ta chen pos gang gi yab dpal chen 'od po dang / bu ston rin po che grub dbang zla seng la phul
ba sogs kyi rgyun bzang dang zang zing gi dngos po phangs med du spungs te spyi dang bye brag gi rim gro sgrub pa dang / lhag par mdzod 'dzin nas zhabs pad yun ring du
brtan pa'i zhal bzhes zhus skabs/ ngos la

'brum nad kyis skyon mi yong sems las mi dgos phebs pa bzhin yab mes gong ma'i rnam thar ltar gyi lha 'brum dkar po bzhes te/ zhag bcu skor sangs dengs kyi bzhi thog dbang
khang theg chen rin po che'i bzhugs khri'i steng nas rje rdo rje 'chang chen po sku mched lnga sogs/ skal ldan gyi slob bu bco lnga tsam la/ rnal 'byor dbang phyug birWa
pa'i bzhed gzhung yongs rdzogs bstan pa rin po che'i nyams len/ gsung ngag rin po che lam 'bras bu dang bcas pa tshogs bshad smin grol cha lag dang bcas pa/ gong du bstan
pa bzhin/ chos kyi rnam grangs rnams gdung rabs rnam thar zhal skong du gsungs pa bzhin gsan skabs yab rje rtsa ba'i bla ma la/ sngar dang mi 'dra ba'i thugs dad bcos min
'khrungs pa sogs gzhung nas gsungs pa bzhin bla ma'i byin rlabs thugs rgyud la zhugs pa ni dam pa'i rnam thar kho nar nges/ 'di lo bsam brling lha mchod la phebs pa nas
bzung skabs 'ga' ma gtogs rnam kun phebs/ de mtshams nas 'di khul la nad de je cher mched pas yab rje mchog nas gsung chos 'phro bshol mdzad de/ thub bstan skyong ba'i mel
tshe chen po rnams la 'phrin 'chol dang / zhal ngo rnams la 'jam nag khyung khra nag rta mgrin skyer sgang / rnam 'joms/ sme dud sogs kyi rjes gnang dang / brgya bzhi/
ma mdos/ glud rdzong rigs la thugs 'grus dang / ljags chu srung ba rim gro'i zhal bkod rnams bka' drin che skabs/ gzhung zhabs

rin po che nas mda' dpon pad lcang lha rdzong sku tshab sogs mngags pas 'o brgyal rma thog shu brtsegs kyi rjes su snyegs pa lta bu dang / rim gyis don dam rdo rje lta bu'i
sku mchog brnyes su zin pa'i rje rdo rje 'dzin pa chen pos kyang kun rdzob ltar snang dang bstun par mdzad de/ snyun babs lci bar bzhes rung / spyi bye brag gi bsod nams
kyi mchod sdong chen por 'gyur med rdo rje gsum gyi rang bzhin du mdzad pa'i sku drin yang bskal par gzhal ba'i go skabs dang bral/ de lo'i gro bzhin badzra kI la pa'i sgrub
mched dbu rtse rnying mar tshul shing rtsa 'chams nang du mdzad nas grub mtshams sa tshogs su mdzad chog dang nad thag phal cher khrums zla'i nang chod nas sgo rum steng
'og sogs su gtang rag mdzad de/ zla sked tsam la zhal ngo zhabs phyi rags bsdus bcas kha'u zhes pa pi cing gi skad du bzang po zhes pa dang / spo khu'u zhes pa ngan
pa zer ba'i brda ste gong bzang po'i yul grur bdud rtsi sman chab la phebs te/ dbyug zla nas lam 'bras kyi 'gro rgyu dbang nas bzung bstsal ba dang / rjes 'brel rtsa rgyud
brtag gnyis sogs gdan sa chen po 'di nyid na chos spyod bskang skor bcas mang du gsan pa sogs/ zla gsum tsam gyi ring chos char bdud rtsi'i zil dngar 'bebs par mdzad pa'i
rgyu lam dbang gi bka' sgrub sogs kyi skabs rje rdo rje 'chang nyid kyis kyang zhal rgyas mdzad pa lags/ de skabs kyi bar seng rnams la yab rje mchog dang/ dbu byed ye
shes rgyal mtshan/

brtson 'grus ye shes sogs las bde kyai gsang gsum sogs gdan sa chen por bzhugs pa'i phyag len dbyangs rol sogs gsan sbyongs mtha' chod pa bka' drin bskyangs/ smin zla tsam
la nad 'khrun yongs rdzogs chod nas/ mgo zla'i bde mchog sgrub mchod dang dus mdos sogs rje rdo rje 'chang nyid kyi thugs 'gan bzhes shing / dus mdos kyi nyer gsum nyin gang
gi yab rje dam pa nyid 'tshams sku rnams la snyan shal 'bul bar phebs nas/ gral gsham du tshogs phyag mdzad pa'i tshe/ rje rdo rje 'chang nyid bzhugs khri'i steng mi
tshud pa lta bu'i 'tsher nyams byung zhes bka' stsal to//dgung grangs bcu gsum du phebs pa lcags bya rta zla'i nang tsam nas/ gang gi yab rje rdo rje 'chang nyid snyigs ma'i
snang tshul la thugs skyo ba'i bka' kho na bstsal to/ /ring min chab bsags kyi snyung tshul bzhes/ yum sras rnams nas zhabs brtan rgya cher 'bad sgrub mdzad kyang / phyogs
dgon ris med du gshegs rdzong dgongs rdzogs rgya cher gnang tshul/ mi ring bar thugs dgongs rdzogs thabs rin po che sna tshogs las grub pa'i gdung rten da lta rigs
'dzin lha khang na bzhugs pa 'di dang / lo zla dus kyi mchod sprin rgyun 'dzugs mdzad pa rnams/ gdung rabs rnam thar zhal skong du ji ltar gsung pa bzhin dang / zla ba de'i
tshes 'gor mgon khang khag bzhir phrin 'chol/ sngon 'gro'i yab rje'i bsti gnas phun tshogs 'chi med rdo rje'i gur khang du/ rje rdo rje 'chang nyid dpal kyai rdo rje'i

gzhi bsnyen la bzhugs stan 'jags pa ste/ 'di ni gzhi bsnyen thog ma'i skabs so/ /smin zla'i nang thar rtse rdo rje 'chang gis tshoms dmar du spu zhu mdzad pa'i nub mo rje rdo
rje 'chang nyid la bla mas rjes bzung gi mtshan ma 'di ltar 'khrungs te/ gser khang steng gi nam mkha' nyin zla'i 'og tsam nas/ 'ja' sprin dmar po'i dbus su yab rje de
nyid sku mdangs dmar zhing sngags chas sku bem dmar po dang sa zhu bzhes shing g.yon skyabs sbyin/ g.yas gos dmar la lam zab bir srung sogs kyi phyag dpe yin dgongs pa zhig
dril nas/ sku 'khris kyi nye gnas brgyud rje rdo rje 'chang nyid la bstsal nyams can bzhugs pa la/ bzhugs g.yab g.yam skyor shar 'khris na'ang yab rje de nyid bzhengs
nas nam mkhar bzhugs pa'i yab rje rang gi sku la bshad pa mdzad pa zhig 'khrungs pa ni/ dus phyis rje rdo rje 'chang nyid rje btsun sa skya pa'i gser chos kyi mtshon snyigs
ma'i dus 'dir yongs rdzogs bstan pa rin po che'i mnga' bdag mdzad pa la 'gran zlas dben par 'byung zhing / skyabs gnas kun 'dus yab rje rdo rje 'chang nyid kyis rnam
kun rjes su 'dzin pa'i brda yang dag par gdon mi za zhing / de dus spur sgam nas gdung rus phran bu zhig rje nyid la byon pa ni/ phyis su gdung 'dzin gyi go sar bzhugs dgos
kyi brdar ngos 'dzin mdzad cing / de nas rje nyid kyi gdan sa chen po'i sbyin bdag 'ga' zhig grub thob dang grub rgyal gyi tshe dbang tshar kha shas yang dag par stsol
ba'i dus su tshe chang phyogs

kun tu lud par gyur to//dgung grangs bcu bzhir phebs pa chu khyi lor/ thar rtse rdo rje 'chang nam mkha' bsam 'grub kun dga' mtshan dpe'i rgyal mtshan dpal bzang po'i drung
du dge bsnyen gyi sdom pa yang dag pa bzhes/ de'i dus su mtshan 'bul rgyu'i tho rengs thar rtse ba chen por bud med sngon mo pi wang sgyur bzhin pa zhig gis ngag gi dbang
phyug kun dga' blo gros bstan pa'i rgyal mtshan dpal bzang po zhes lung bstan pa bzhin du mtshan gyi mnga' gsol pas/ rjes su rje nyid kyi gsung las/ kho bo la sngags 'chang
gos dkar can du dgos pa'i brda de dus nas byung zhes yang yang gsungs/ de nas mi ring bar mkhan po dbang phyug phun tshogs/ kun dga' zla 'od/ nam mkha' sangs rgyas grags
pa/ kun dga' sangs rgyas sogs las slar yang thub pa 'od zer 'gyed spyan 'dren gyis mdo las khyim pa rnams ni me 'obs na gnas pa lta bu'o/ /rab tu byung ba rnams ni bsil
khang na gnas pa lta bu'o/ /zhes dang / klu sgrub kyis/ khrims ni rgyu dang mi rgyu'i sa bzhin du/ /yon tan kun gyi gzhi rten lags par gsungs/ /zhes dang / sum brgya
par/ nyon mongs dgra yul rgyal byed tshul khrims te/ /dge tshul brtul zhugs chu lon rtsig pa dang / /'chi ba'i mche ba 'byin par byed pa'i thabs/ /rdzogs pa'i byang chub
dpal nod dbang bskur yin/ /zhes sogs gsungs pa rnams thugs mtshor bskyil nas rab tu byung bar

mdzad do/ /sngar gyi mtshan gyi steng du sangs rgyas bsnan pas/ de nas bzung ngag dbang kun dga' blo gros sangs rgyas bstan pa'i rgyal mtshan dpal bzang po zhes snyan grags
don ldan khor yug ri bo'i khongs su'ang rgyu ba de nyid yongs su grags par gyur cing / de lo gdan sa chen po'i phur sgrub kyi tshogs dpon 'gan bzhes mdzad pa nas bzung skabs
'ga' ma gtogs lo khams nang du 'khod min la ma ltos par rnam pa kun tu'o/ /dbyug zla'i nang rje btsun sa skya pa'i yab chos bcon ldan 'das snying po kyai rdo rje man
ngag lugs kyi smin byed kyi dbang cha lnga zhal ngo rnams dang / las tshan khag chos grwa nyi zla zung gi dge 'dun bcas la bstsal ba de ni smin byed kyi dbang gi dkyil 'khor
du zhal slob rjes su bzung ba'i sgo dang po dang mgo zla'i dus mdos chen mo'i tshogs dpon gyi thugs khur yang bzhes shing / brag rtsa rdo rje 'chang blo gsal bstan 'dzin
rgya mtsho'i sku drung du gong du bstan pa'i rjes gnang / lung sogs mang du gsan/ de nas sde dge dpon bsod nams mgon po chibs bskyod kyis nyer bdun nyin gdan sar 'byor
nas dus mdos ma grol bar gang 'tsham gyi bdag rkyen yang dag pa bka' gsang gis gdams so//dgung grangs bco lngar phebs pa chu phag rgyal zla'i 'gor gong gi mdo smad sa
skyong chen po nas zhal rgyas kyi dga' ston dngos 'bul rmugs 'dzin dbang po'i gan mdzod zhal dbye ba lta bu sngon 'gro'i legs skyes gya

nom pa stob par mdzad / skabs 'dir zhu 'os 'di dag kyang gleng ste/ rje rdo rje 'chang chen po de nyid ni/ bla ma gong ma rnams kyi rnam thar la zang zing gi dngos 'bul 'di
dang 'di brjod nyog can du so sor mang du smos pa dang / don yod med la ma ltos par skye bo phal pa mang po'i ming bkod pa dang / brjod don bla ma de de'i ngo mtshar med
pa'i rjod byed mdzes mtshon can dang / ngo mtshar che chung ji ltar yang yin lugs drang po mi bkod par a pha'i gsol zhal gtsang ma'i dpe bzhin/ sgro btags mang du bsnyad
pa rnams la ni rnam pa kun tu mi dgyes pa mdzad tshul rnam thar chen mo las gsungs 'dug pa ni kun gyi tsittar bcangs dgos/ de nas khong dpon g.yog sogs la kyai rdo rje man
ngag lugs kyi dbang chen 'ga' dang grub thob dang ras chung ba'i tshe dbang / sku dngos rnams la sgo rum ye shes mgon po'i sku drung du/ gur lha brgyad kyi rjes gnang
dang sbrags bka' bsgo sogs thugs 'dod kyi re ba yongs su chos kyi sgo gnas khengs par mdzad/ de nas dad pa'i rtsa ba brtan po dang ldan na mthong thos dran reg kun don ldan
du 'gyur ba'i dri gtsang khang rnams su mchod 'bul/ gnas gzigs/ bsngo smon sogs yang dag pas mtshams sbyor rnams mdzad / gdan sa nas 'thon nye'i phebs phyag sogs lugs
gnyis kyi bdag rkyen yang dag pa bstsal nas/ bla ma gong ma rnams kyi phyag len phra mo tshun chad mi nyams dar rgyas su mdzad pa'i dam bca' thugs kyi dpal

ber dam du bzung ste/ bde kyai gsang gsum/ bdag med ma/ mkha' spyod ma sogs gdan sa chen po'i tshugs sgrub mchod rnams kyi rdo rje slob dpon nar mar bka' drin che ba'i bar
'tshams rnams su dbang bskur/ rjes gnang / lung sogs chos 'chad kyis dus 'da' bzhin gnas/ sa zla stobs kyi mgon po rnal 'byor dbang phyug gi dus chen dang bstun rgyun gyi
bza' ba'i dam tshig bdud rtsi ril bu sgrub pa'i sngon du kyai rdo rje'i ljags bsnyen kha gso bdun phrag dang / chig sgrub thog mar gnang skabs phye ma dang de nas ril bu
'phel che ba/ mdog legs pa ro bro ba sogs myong grol bdud rtsi ril bu zhes mtshan snyan dang ldan pa bskrun te kun ngo mtshar gyi dpal la 'god pa mdzad/ dbyug zla'i tshes
dge bar mgon khang khag bzhi sogs 'phrin bcol sngon 'gro mi ring ba rje rdo rje 'chang nyid sku 'khor bcas pa dbus ljongs dag pa'i zhing khams su/ jo zhal rnam gnyis sogs
la mchod cing bsnyen bkur dang / bstan 'gro'i phan bde dar ba'i thugs smon mtshams sbyor/ gong sa phyag na padmo'i rnam 'phrul rgyal ba'i dbang po mchog sogs la mjal phyag
legs skyes bstar ba sogs kyi ched du gdan sa nas dbyug zla'i yar tshes dge bar chibs kyi kha lo bsgyur te bkra shis dar rgyas kyi maNDal du gsol tshal/ dgon rgyas su
bzhugs zhag nas bzung / bar lam 'gro ba rnams smin grol la 'god bzhin par gzhis rtser bla brang mchog nas/ thab bsu ja zhus/ gzhis rdzong ngo ma bcas nas chibs

bsu/ bla brang nas zur bsos rgya dpangs che ba/ paN chen rin po che blo bzang dpal ldan ye shes kyi sku mdun du mjal dar rtse sprod/ 'bul nor phan tshun 'dren pa bzhin mdzad
thog dri gtsang khang rnams su mchod 'bul ris med bstan pa rgyas pa'i thugs smon gyis mtshams sbyor/ dge 'dun sum stong tsam la bsnyen bkur sogs grub nas chibs skyel dang
/ ser phreng gi gdan 'dren bcas/ ser can dgon du 'gro don la gzhol ba'i tshe zur khang sde pas yab chos dmar po skor gyi be'u bum pusti ka gsum phul ba phyis su'ang /
rje nyid kyi gsung las/ ngo 'grul thog ma'i skabs 'byor ba'i be'u bum 'di dag sa skya pa'i bstan srid la rten 'brel gyi la nye shin tu bzang ba byung tshul bka' phebs/ de
nas rim bzhin rong brgyud chibs bsgyur gyis sa dgon so sor nas ser phreng sogs kyis chibs bsu skyel/ dkar phyogs legs 'bul/ gnas rten rnams la mchod 'bul/ 'dus tshogs la
bsnyen bkur/ skya ser bgrang yas rnams la khrom dbang sogs 'gro don 'byams klas la thugs gzhol bzhin par phebs te lha ldan dang nye bar skyid tshal klu ldings su/ gong sa
mchog nas bstsal ba'i chibs bsu rtse mgron sogs bcu gnyis tsam dang / shod nas kyang de bzhin gyis sngon bsu mjal gur du phebs thog mi rje mchog gis 'tshams zhu mgul dar
sogs bstar bzhes dang / 'chi med dga' tshal bzhugs sgar du phebs 'phral yang dga' ldan khang gsar nas mgron

gnyer ched mngags kyis rtse shod du mtshams zhu'i lha dar sogs dang / bkur gsos bdag rkyen bla na med pa spyi sgos nas mchod yon bstan la dgongs pa'i gzigs skyong bka' drin
che zhing / smin zla'i tshes gsum nyin gzim chung nyi 'od 'khyil bar rgyal dbang thams cad mkhyen gzigs mchog gi mjal phyag la rje rdo rje 'chang nyid kyis phyag 'bul dang
bstun rgyal ba'i dbang po mchog kyang gser khrir sku bzhengs kyis phyag lan/ mjal dar phan tshun 'bul gnang / dbu thug sogs kyi dbugs dbyung gzengs bstod dang / gsol ja'i
skabs phan tshun mnyes gshin pa'i bka' gsang rmad du byung bas dus 'das rjes/ mgron khang du dkar spro'i thog rtse drung thugs dad can rnams kyi re skong dang / tshes
dgur legs skyes rten 'byung bstar ba mdzad pa'i sngon du 'gro ba maNDal gyi tshom bu/ mi shigs rdo rje'i re khA can gyi bzhugs stan/ sku gsung thugs kyi rten rnams dang
bcas gang gi spyan sngar 'khod de maNDal 'bul ba/ 'gro la bde skyid ma sogs kyi gsol 'debs/ zhal bzhes zhu ba rnams bka' drin che 'phral/ 'bul tshan bcu phrag lnga dang nyag
ma lngas lhag pas gtsos nyer gcig de phyin gtsos med rnams mchod yon zhal rgyas kyi legs lam bslu med rten 'brel gyi bdog pa brda mtshon tsam du phul bar/ rnam kun don
yod kyi rjes 'dzin mkhyen pa'i mtha' 'doms dang bcas mdzad sbyor gyi thog lha ldan gyi yul gru mtha' dag 'ja' dang smug pas gang zhing / dgung g.ya'

dag pa/ nyi ma'i 'od zer mngon par 'bar ba/ bar snang thams cad du me tog gi char pa bu yug tu 'tshub pa 'dug ces lha ldan skye dgu phal cher nas gleng mor bsgrags par gyur
to/ /gnas de'i jo shAka rnam gnyis kyi dbus 'phrul snang gandho la chen po'i rten ji snyed pa'i spyan sngar/ stong mchod rgyas 'bring bsdus gsum deb gnang bzhin gyi 'bring
po'i mchod 'bul snyan shal/ rgyal bstan de 'dzin ris su ma phyed pa dar rgyas yun brtan thugs smon gyi mtshams sbyor sogs dang / bcu gnyis la mi'i dbang por legs 'bul
gyi snga rol du mi dbang yab sras/ dA las yab sras sogs drag bsdus rnams la bla ma zhi khro'i tshe dbang sogs thugs 'dod bzhin bstsal rjes/ legs skyes rnams brim zhing /
de skabs gdan sa chen po rtse gdong rten brten par bcas/ rje rdo rje 'changanyid kyi phyag tu nor bdag po'i tshul gyis son par gyur to/ /de nas ra mo cher mchod 'bul sogs
gong bzhin dang / bcu gsum la ri bo gru 'dzin du chibs bskyod de/ jo bo lo ke shA ra/ gser gdung chen po rnam gnyis kyi dbus rten ji snyed par mchod 'bul dang / bcu drug
la rnam gser brgyud gsang ne'u thog tshong khang gsar bzhengs la phyag nas/ sgrol ma rtsod rgyal/ rnam snang gangs chen/ gdung rten nga long ma sogs la mchod 'bul rgya che/
'dus sder bsnyen bkur/ rnam gser du khrom dbang / 'jam dbyangs dmar ser dang 'byung 'dul rjes gnang sogs stsalstsol zhing /

de skabs kyang gong lha sa'i ltas dang mtshungs pa byung / zhes bla grwa kun ngom bzhin du gleng mo 'khrol bar byung / de nas lha ldan dang drung 'ga' zhig la sgrol dkar spyan
bdun ma'i rjes gnang tshe dbang sogs dang / spyi sger gyi re ba mtha' dag nye bar skong bar mdzad/ de skabs gong ma'i tA shing bcas jun gar pa'i dge rtsa ba 'byor bas
tA shing tA las rtsang jun sogs la'ang legs skyes bstar bar mdzod pa bkas mngags shing / rim gyis gong sa mchog sa skyong yab sras sogs nas phebs phyag bdag rkyen bla med
du bstsal te/ nyer bdun la rtse shod phebs skyel ba rnams dang bcas lha ldan nas chibs bsgyur gyis yer pa dang yer la brgyud na lendra zhes rgyun gyi dbang por 'bod pa'i
gnas su phebs te/ rten ji snyed par mchod 'bul sogs dang / skya ser 'dus tshogs la khrom dbang / bco brgyad du tshe rta sbags sgrub dang 'jam dbyangs dmar ser rjes gnang
/ dpal ldan rtse'i bdag chen rdo rje 'chang gi thugs dam ma zhal bzhi rdo sku'i drung ban tshang pa'i 'khor tshogs dang bcas nas gsung bskang 'phrin 'chol/ de skabs so
sos legs 'bul zhabs brtan gya nom pa dgyes bzhes kyis bod lo gsar pa'i dga' ston kyang gnas der mdzad de/ rgya zhol/ la mo tshogs pa/ 'bum stod du gsung bskang dang / bde
chen chos sde/ shing tshang / dgon kha'am rgod 'khal la brgyud bsam yas su shar sgo zur khang du bzhugs te/ bsam yas 'chims phu dang bcas pa'i gnas rten

rnams la mchod 'bul snyan shal thugs smon rab tu gnas pa'i me tog 'thor gnang bcas dang/ chos skyong chen por dbu 'ching khrab gdan mdung ral gri zhags pa rnams dgyes rdzas
su bstsal bas/ rnam bzhi'i 'phrin las sgrub pa'i zhal bzhes kyang phul/ de dus gong sa rdo rje 'chang lnga pa chen po rin chen mi thod brgya dang brgyad las grub pa/ rin
chen sna bdun 'bur dod khyad mtshar can gong ma de nyid kyi sku tshe ril por phyag bcangs gnang zhing / bar skabs lum pa bar dad rten du 'byor bas des rmor chen rdo rje
'chang la phul pa rim gyis bsam yas sku rten par byung ba de/ rje rdo rje 'chang chen po'i phyag tu yar lam thar rtse rdo rje 'chang la phul ba da lta thar rtse'i nang rten
gras su bzhugs par thos lags/ gang ltar rab grwa 'dus spyi sger so so/ sku brten pa/ rdzong dpon sogs kyis dngos 'byor zad mi shes pa dang chabs cig zhabs pad yun brtan
gyi tha tshig zhu ba dang / tshes bcu'i gar 'cham gzigs 'bul/ skya ser bgrang yas la khrom dbang / a ra pa tsa na'i rjes gnang / gzhan yang phur chung gtor bsngo sogs kyi
ljags lung bstsal ba sogs bstan 'gro'i mdzad sgo rnams grub nas/ rim gyi phebs pa'i tshe rtse thang 'bras gling dang nye skor gyi rdo zhig la blo gros chos kyi rgyal mtshan
zhes pa'i yi ge rang byon du byung ba bzhin/ de la kun gyi rje rdo rje 'chang nyid la mtshan de bzhin du gsol ba dang / rab 'byams pa mdo sngags chos 'phel gyis

brtsams pa'i rje nyid kyi brtan bzhugs nang na'ang de bzhin 'khod lags/ mgo zla'i nyi shur khra 'brug dang / nyer gcig snga dror gnas gsar rdo rje 'chang chen po chibs bsur
byon dus nas bzung rje nyid kyi rigs bdag de nyid rnyed par gnang ba yin te/ de yang / 'jam mgon mkhyen brtse dbang phyug rang lugs snyan brgyud bstan pa rin po che'i mnga'
bdag yin pa dang / rdo rje 'chang dbang phyug rab brtan 'jam mgon a mes zhabs kyis dbu blar mdzad pa dang / gnas gsar stong dpon sa skya'i sku nye yin pa sogs sgo du
ma nas 'brel lam che ba bcas de dus rje rdo rje 'chang nyid kyi thugs dgongs la/ yab rje de nyid kyi gsung sgros kyi zur la yar klungs dpon rin po che zhes dgyes nyams mdzad
pa dang / gzhan yang phyogs lhung gi gtam yang du ma gsan pa bcas/ dpon rin po che de bzang ngan ji 'dra yin nam dgongs pa las mtha' gcig tu nges pa'i bzang ngan ma 'khrungs
shing / de gong gdan sa nas chibs ma bsgyur gong du thar rtse rdo rje 'chang nam mkha'i mtshan can gyis/ yum mchog dang mdzod 'dzin pa bcas la/ yar klungs zhabs drung
sku rus sku yon sogs gang sa nas dbu blar bzhes thub pa byung na legs tshul dang / rjes su phyag bris kyi brda sbyar ba la brten mdzod 'dzin nas de rtsis kyi snyan sgron
zhu rtsi bcas/ gang ltar khra 'brug tu zhal 'dzoms thog bla ma sku lta bas chog mi shes shing gsung 'jam zhing snyan pa gzigs pa tsam gyis thugs dad dbang med du

'khrungs pa zhig rje rdo rje 'chang nyid zhal gzigs phyogs kyi rten 'brel gyi sarga'ang ma log par byang gzigs la zhabs drung nyid lho gzigs su thog mar zhal rgyas/ rim gyis
gtam snyan bzhugs khrir chos sde'i thab bsu'i thog chos rje khu dbon gyi lo rgyus sogs zhib rgyas su phul/ bod kyi mkhar chags pa'i thog mar grags pa yum bu bla mkhar gtsug
lag khang du mchod 'bul sogs kyi skabs/ rgyal rabs chos 'byung lo rgyus kyi bshad pa chu 'bab pa ltar gnang bas thugs yid 'phrog ste/ yab rje rdo rje 'chang / thar rtse
rdo rje 'chang / brag rtsa ba chen po rnams nges shes gting nas rnyed pa'i bla ma dam pa rang yin yang / da lta'i sku gsung thugs kyi mdzad spyod 'di la dpags na bla
ma 'di de bas lhag pa zhig med kyang mi zhan nges par 'dug dgongs pa'i thugs mos dang / bla brang gi sgo spe mkhan chen gzhon nu blo gros kyi gzim chung du gdan 'jags/ sang
nyin sgrol dkar gyi gsung chog rgyas pa sngon 'gro'i zhabs brtan gyi tshe/ sku gsung thugs rten/ manDal/ zhal dkar stegs bcas/ gding ba gos kyi bla bre sogs rten 'brel
gyi rdzas gya nom pa dang / spyi gso nas kyang dngos 'bul bla med bcas mdzad sbyor gyi mthar/ sku gsung thugs 'gyur med rdo rje gsum gyi rang bzhin du bzhugs te/ chos kyi
'khor lo rgya cher bskor ba sogs mdo rgyud dgongs 'grel dang bcas pa nas drangs pa'i lung rigs kyi legs bshad bstsal ba/ thugs kyi dpa' ber sim pa sogs kyi rkyen gyis/
da cha

bla ma 'di'i zhabs pad bsnyen nas gsung gi bdud rtsi ngom med du gsol ba zhig byung na ci ma rung dgongs pa'i dad mos lhag par yang 'khrungs pa ni/ rgyal sras shAnta de bas/
da ni bdag gis ci nas kyang / /rigs dang mthun pa'i las brtsams te/ /skyon med btsun pa'i rigs 'di la/ /rnyog par mi 'gyur de ltar bya/ /zhes byang chub sems dpa'i spyod
pa bla na med pa'o/ /de tshe mdzod 'dzin gyis/ yab rje mchog sogs bla ma dam pa 'ga' zhig la rje nyid nas zab chos gsan tshul/ da lta gsan mus bcas des rnam 'dren dam pa
nyid kyang dbu blar phebs dgos tshul zhib rgyas zhus par/ da lam chos 'brel zhig phul te 'gyangs min phebs pa'i zhal bzhes bstsal/ sang nyin bka' chos bstsal rgyu'i do
nub rje nyid thugs spro dga' bde stong gi ngang du 'das shing / de nub zhabs drung gi mnal lam du yab rje bsod nams rin chen de nyid kyi zhabs drung nyid la sbyangs khrus
rgyas pa zhig bstsal ba 'khrungs pa'i sang nyin sgrol dkar yid bzhin 'khor lo'i rjes gnang thun mong ma yin pa gsung bshad shin tu rgyas pa dang bcas gnang bas/ gang gi
thugs rje dang rje nyid kyis byin rlabs 'phral du bzhugs te ston dang bstan pa gzhan nas mi 'tshol ba'i dad mos dang / yongs rdzogs snyan brgyud bstan pa rin po che'i mnga'
bdag tu 'gyur ba'i rten 'brel gyi sarga 'bad med lhun grub tu 'grig par gyur to/ /gnas der khrom dbang dang 'dus tshogs su 'jam dbyangs dmar ser gyi rjes gnang /

gnas gzigs skabs gnas bshad kyang zhabs drung mchog nas bstsal/ 'du khang steng gi tshar chen rnam thar gyang ris ma'i 'dar gdong 'khrugs pa'i zhing bkod kyi thad du/ 'di ci
'dra lags gsungs pas 'di 'dar gdong 'khrugs nas phan tshun 'thab mo byed cing / tshar chen rin po ches mchod g.yog la thog kha nas mi rkang bus gsungs pa dang ser ba babs
shing / ma chen rdo bkras tshar chen la mthu mdzad dgos zhus pas/ zhal gyis ma bzhes par ngo nag thug ger bsdad pa sogs kyi zhing bkod yin 'dug gsungs/ de skabs thugs
rtog ci yang ma 'khrungs kyang rjes su gnas tshul de 'dra ngan can gyis zhus pa min nam snyam pa'i dgongs pa tshom dogs 'khrungs kyang / sgo gang sa nas zhib 'jug mdzad pa
ci yang tshom gzhi ma byung bas thugs bag phebs/ sri gcod 'bum par thab skyel skabs de skor tshong dpon dang ne tso'i lo rgyus zhib par dang mchod rten la bskor ba mdzad
na sri las thar tshul/ bya sa lha khang skor gyi rten bshad rnams bka' drin che ba sogs legs lam mchog tu dge ba'i sgo dang po dod par gyur to/ /de nas rim phebs kyis rnam
sras mon mkhar ring mo dang / byes tshogs su paN chen gyi rdza sku dang khyung po'i thugs rten sogs la mchod 'bul thugs smon/ khrom dbang 'dus tshogs rnams la rjes gnang
sogs bstsal/ chos skyong chen pos bka' bzhin 'phrin las sgrub pa'i tha tshig rkyang phul lo/ /dgung grangs bcu drug tu phebs pa shing bya'i rgyal po lo gsar gyi lha

bsangs rgyas pa'ang der mdzad de chibs bskyod kyis gra thang du gur gyi mchod gar dang / pu tra ru 'dren bcas kyi 'cham gzigs 'bul/ 'dus tshogs la a ra pa tsa na'i rjes gnang
tshe dbang gong ma lnga bstod kyi ljags lung / byings la khrom dbang / byams gling gnas gzigs sogs mdzad nas/ bdun phud chos 'khor du khrom dbang dang / rta mgrin gsang
sgrub rjes gnang / 'ga' zhig la mgon po khro bcu'i rjes gnang sogs spyi sgos kyi re ba rnams bskangs te rim gyis ra ba smad rnam pa dang / gong dkar rdo rje gdan du 'jam
dkar dmar ser dzam dmar srog sgrub lha brgyad rjes gnang rnams dang / rta zla'i tshes gcig lha bsangs/ de nas yob la brgyud gzim phug stag khu sbe skye tshal 'og sogs thams
cad du khrom dbang / stag khu sper 'jam dbyangs dang 'byung 'dul/ sbos skyed du 'jam dbyangs dang mi g.yo ba dkar po'i rjes gnang rnams kyis so so'i blo kha rdzogs pa
mdzad/ gam la brgyud thar gling rgyal rtse sogs su rang rang gi 'dod sbyar dang bstun pa'i mjal phyag dngos 'bul brtan bzhugs spyi sger nas bstar ba rnams zab bzhes dang
/ thar gling 'dus tshogs la 'jam dbyangs dang mi g.yo ba'i rjes gnang / skya ser mang por khrom dbang / rgyal rtser yang de bzhin gyis gur dang 'jam dbyangs dmar ser sa
paN bla ma'i rnal 'byor 'byung 'dul bla ma mchod chog rnams dang / rkyang 'dur bde can dang ngor e waM chos ldan du'ang de bzhin/ dge sdings

gzhis khar khrom dbang sogs mdzad de rta zla'i nang chibs bsu sogs sngar rgyun bzhin gyis gdan sa chen po dpal ldan sa skyar phyag legs par phebs te dga' ston gtang rag sogs
kyis dus 'da' ba'i skabs so//de nas hor zla gnyis gsum gang rigs kyi bdun phrag gcig ring sgrol dkar yid bzhin 'khor lo dang tshe rta sbags sgrubs kyi ljags bsnyen sgrol
dkar gyi sbyin sreg bcas bka' drin che zhing / sa ga'i mjug nas zla gcig ring khyad 'phags mgon khang du gur gyi mgon po'i ljags bsnyen yi ge bcu gnyis ma 'bru 'bum sbyin
sreg bcas mdzad pa ni ljags bsnyen dang po'i skabs so/ /chu stod zla ba'i tshes 'gor rje btsun reg byed lha mo'i ljags bsnyen zhag bdun sbyin sreg bcas gnang skabs rnams
la dngos nyams kyi ltas ya mtshan yod tshul rnams zin bris ma mchis shing / 'on kyang rig byed ma'i ljags bsnyen grol 'phral tsandan dmar po'i phreng ba phyag 'byor sogs
gzhung nas bshad pa'i sgrubs rtags 'khrul med byung zhes bka' phebs/ de lo'i badzra kI la ya'i sgrub mchod kyi rdo rje slob dpon mdzad de skal ldan gyi slob bu brgya dang
nyer lnga de'i dkyil 'khor du smin grol la 'god pa mdzad pa'i rgyun lo yun ring po'i bar du mang nyung ci rigs re dang / de lo gser mdog dpon por kyai rdo rje'i rgyu
dbang dang / tshe dbang gdan sa'i las chen pa sogs mtshams pa'i rigs rnams la lam dbang / gong ma'i rnal 'byor ma dang bstun mkha' spyod rdo rje btsun mo'i

byin rlabs tshar lnga bstsal zhing / de'i zla mjug la 'jam mgon gnas gsar pa chen po gdan sar phebs te/ bod lo gsar pa'i yar tshes la dge ba nas bzung kha'u brag rdzong pa'i
lugs sam tshar lugs su'ang grags pa/ tshe thung dbang po yang rab tshe gcig la sangs rgyas pa'i thabs thun mong ma yin pa yongs rdzogs bstan pa rin po che'i nyams len gyi
gdams pa gsung ngag zab mo slob bshad ces grags pa 'di nyid ni/ kun mkhyen klu sgrub rgya mtshos/ tshogs par bshad pa'i drang don za zi'i gtam/ /rnam par spangs te slob
bu mchog dag la/ /gces par bskyangs pa'i nges don snying po'i bcud/ /zab mo slob bshad 'khyongs pa byin gyis rlobs/ /zhes gsungs pa'i gsung ngag lugs gnyis kyi 'chad tshul
yang 'di lta ste/ mus chen 'khor lo sdom pa yan la tshogs slob kyi tha snyad mi snang yang mgon des bdag chen rdo rje 'chang la zab gnad 'ga' zhig zur du bstsal ba nas
de ltar du grags pa'i gdams ngag zab mo dbang gi byin rlabs nyams khrid lung lus sbyong 'khrul 'khor/ 'phrin las so gnyis rnams kyi phyag len sogs zhib cing mtha' chod
pa gong du bstan pa bzhin dang / gzhan yang gong bshad rnams kyi nang nas/ rjes gnang zur bka'i rigs rnams dang / bka' 'gyur rin po che'i ljags lung bcas snron zla'i bar
tsam gnas gsar rje bzhugs te/ gsan bsam mdzad do//dgung grangs bcu bdun du phebs pa shing glang lor rnam thar bsdus

pa las/ gsar bskrun nyams gso bstan pa byi dor dang / /gan mdzod phyur dang dbul phongs sbyin gtong dang / /tshul khrims dri zhim bzod sran mgo me lta'i/ brtson 'grus mtha'
ru phyin la gsol ba 'debs/ /bskyed rdzogs mnyam bzhag nyin mtshan dus 'da' zhing / /ma 'dres so sor dpyod pa'i shes rab bkra/ /rnam bzhi'i sbyin pa snyan smras 'khor 'dus
nas/ /don spyod don mthun 'gro rnams skyong la 'dud/ /ces gsungs pa ltar lo 'dir mdzod 'dzin grwa tshang ba/ rgyal mtshan rin chen gyis bskul ma zhus don bzhin/ 'dzam gling
mdzes pa'irgyan mchog sprul pa'i gandho la chen po 'di'i shar nub byang gsum gyi spen bad gsar spod dang sbrags go 'phang cher bstod cing / lho mar kha sgron bcas gtsug
lag khang mdzes pa'i zhabs tog rgya cher bskrun pa'i gsung gsang lhug par grol ba'i tha tshig rdo rje'i ri mo spyi bo'i rgyan du bkod de/ 'go bzo 'ul mi bcas nas sla
bcos bab col du ma song bar rgyu 'bras kyi blang dor snying khongs su bcangs te bgyis pa'i dge ba'i rtsa ba ni/ sngags 'chang chos kyi rgyal po'i rnam thar du/ gdan sa chen
po 'di nyid kyi khang phran re la zhig gso byas na yang mchod rten re bzhengs pa'i phan yon dang 'dra bar bla ma gong ma rnams kyi gsung las 'byung ba thugs la zhog gsungs
pas na/ de lta bu'i dge ba'i rtsa ba rgya chen po rnams la lta smos kyang ci 'tshal/ las mi rnams spyi sger nas ja chang rtsam sha sogs 'du long phun sum tshogs pa de

dus las bzang ba ma dran/ zhes da lta'ang ngag rgyun du chags shing 'di lo khal kha 'ga' zhig dang / bla ma chu bzang pa/ gong gi rigs bdag gnas gsar rdo rje 'chang / rtse
gdong sprul sku sogs phur dbang smad las sgrol dbang sogs dang / dza sag bla ma bstan chos kyi mi sna kha shas la bzang spyod kyi lung sogs 'dod chos kyi tshim par mdzad
do//dgung grangs bco brgyad du phebs pa me stag lo bkra shis lha khang gi zam sner/ chos kyi rgyal po 'phags pa rin po che'i zhal gzigs pa'i tshul 'bum thang ldeb bris las
gsal ba bzhin dang / rta zla'i yar tshes la mgon khang khag bzhir 'phrin 'chol sngon 'gro'i nyer dgur gdan sa chen po rtse gdong gi phyogs su chibs kyi kha lo bsgyur te
rim gyis thub bstan gser mdog can gyi chos grwa chen por byon thog tshe dpag med sprul sku'i rjes gnang zhig bstsal te/ dbo zla'i tshes drug la gdan sa rtse gdong du phyag
phebs nas bstan rgyun mi nyams srid mthar spel ba'i chos sbyin rgya cher mdzad tshul ni 'di lta lags/ gong ma lnga'i sku bstod kyi ljags lung gis chos sgo phye ste/ rim
gyis 'jam dkar ma ti lugs/ sgrol dkar bka' babs bdun ldan/ tshe dpag med chag lugs rnams kyi rjes gnang lung bcas dang / bcom ldan 'das snying po kyai rdo rje/ dpal chen
yang dag phur pa/ gsang 'dus mi bskyod rdo rje rnams kyi smin byed kyi dbang rdul tshon gyi dkyil 'khor steng nas dang / dkar bdud lcam dral

gyi rjes gnang / rang lugs kyi dbang rjes gnang chos spyod bskang ba'i lung / mkha' spyod skor dang 'jigs byed chos skor gur mgon yang ci rigs sogs khrom dbang rgya cher bstsal/
chos sbyin mtha' yas pa zhig gis 'dir ma zad/ sku tshe ril por 'da' bar mdzad pa rnams kyang / dbyig gnyen gyis/ chos sbyin nyon mongs can min pas/ /mdo sogs ji bzhin
yang dag ston ces dang / bslab btus las/ chos kyi sbyin pa zang zing med/ /bsod nams 'phel ba'i rgyu yin no/ zhes gsungs pa ltar gyi sgo nas legs par 'doms pa sogs gdan
sa de'i 'gro don rnams mdzad zin nas/ rje btsun sgrol mas lung bstan pa'i gnas ngor e waM chos ldan gyi chos grwa chen por dbang rjes gnang sogs kyis skal ldan rnams chos
char gyis tshim par mdzad nas 'og min stug po bkod pa'i zhing dang mtshungs par rje btsun rin po che sogs gong ma mang po rjes 'brang bcas pas bsngags brjod kyi me tog
'thor ba mdzad pa'i gnas gdan sa chen po dpal ldan sa skyar phebs te/ sa ga'i rnal 'byor dbang phyug birWa pa sa drug gi rtogs pa rnams nyin re bzhin rim gyis brnyes pa'i
dus chen dang bstun myong grol bdud rtsi ril bu'i sgrub pa rnams grol rjes/ khal kha chos rje ngag dbang lhun grub dar rgyas sgyi chu bla ma khal kha tshe brtan rgyal mtshan/
zhwa lu ba dang grangs chen dpon slob bcu phrag gnyis rgal ba sogs la/ gser chos dmar chen skor gsum/ dmar chung skor gsum/ mgon

dkar/ mkha' spyod ma rnams kyi rjes gnang / zhwa lu ba tshor mkha' spyod rdo rje btsun mo'i byin rlabs gnang ba'i tshe nang mchod kyi dkyil du baM yig rang byon 'khrungs pa
kun gyi mig gi bdud rtsir bstsal ba'i ngo mtshar gyi mdzad pa dang sbrags tshar mdzad sgrub dkyil ljags lung rnams kyi sgo nas las can dag pa'i gdul bya mang po rjes su
bzung bar mdzad do//dgung grangs bcu dgur phebs pa me yos gro bzhin zla nang chos sde nyi zla zung sogs la sgrub thabs brgya rgyam gyis mtshon chos char mtha' yas pa zhig
dang / gzhan yang grang chen dbu byed spor ra bla ma/ grags chen slob tshab sbyin pa rnams la sogs par las gshin bcu gsum ma'i rjes gnang sogs dang / gdan sa'i zor las pa
sogs la bstan srung so so'i rjes gnang sogs/ gzhan yang chos char rgya cher 'bebs par mdzad do// de mtshams nas gung 'gyur med tshe brtan dpon g.yog rnams phebs pa'i tshe
rje rdo rje 'chang chen po nyid kyis/ bla brang phun tshogs gling du mjal phyag sogs lugs gnyis kyi bdag rkyen phun sum tshogs pas khong dpon g.yog rnams dga' spro 'dzum
mdangs kyi dpal la sbyor ba mdzad skabs/ gcung po 'jam mgon mthu stobs dbang phyug nyid dges rdor gzhi bsnyen mdzad skabs rnams so//dgung grangs nyi shur phebs pa sa 'brug
lor rje rdo rje 'chang sku mched zhal rgyas nas dpal gur gyi mgon po'i ljags bsnyen zla gang ma zhig

mdzad pa 'di ni rje nyid kyi gur gyi ljags bsnyen gnyis pa'i skabs dang / de nas 'jam mgon sangs rgyas ye shes la gong du bstan pa'i grub chen brgyad cu/ nyi sbas sgrol ma/
snar thar brgya rtsa/ sa skya bka' 'bum gyi ljags lung rnams zhal rgyas rgyas nas gsan skabs 'jam mgon mthu stobs kyi mtshan can gang la sku khrag brtas pa lta bu'i snyun
gzhi lci ba zhig bzhes skabs/ ngor pa dpon slob rnams kyis 'jigs byed drug cu pa/ rnam rgyal stong mchod sogs dang / chos grwa lho byang nas kyang sku rim rgya che/ lhag
par rje rdo rje 'chang nyid kyis tshe sgrub rnams la thugs brtson lhur bzhes mdzad pas/ re zhig nas sku lus las 'bu mtho gang tsam zhig mngon sum du thon pas 'phral du
snyun gzhi las grol ba'ang rje rdo rje 'chang nyid kyi sku drin du yang dag par 'khums lags/ rta zla'i nang 'dren mchog sangs rgyas ye shes nyid la grangs chen bco brgyad
kyi ljags lung sogs chos bka' rgya cher bstsal ba rnams de nyid gsan yig bzhin dang / gzhan yang yul chen ban tshang pa/ ngor gyi grwa rgyun kha shas sku drung sku skye/
klu lding zhabs drung / gdong dga' chos sde ba/ spyi shing bla ma sogs la dbang chos rgya cher stsol skabs mdzod 'dzin pa bro tshal gyi mu dang / de mtshams nas rje rdo
rje 'chang nyid gzhis rtse rin rtse sogs la phebs skabs te/ rje nyid kyi gsung las/ de lo ngas ni gzhis rtse rin rtse sogs la'ang srid pa bar do'i rnam thar zhig bskyangs/
zhes gsungs so/ /de'i

tshe gdan sa'i lugs zung gi thugs khur rnams gang dang zhal mi gnyis pa'i 'jam mgon mthu stobs dbang phyug nyid kyis bzhes shing / rje nyid dbang phyogs su chigs bsgyur gyis
skyer kha tshal zhes par bzhugs stan 'jags te/ ngo mtshar mkhas grub kyi mdzad par gzhan dring mi 'jog pas dus 'da' bar mdzad do/ /de lo gzhis rtser char dkon po zhig byung
ba'i rkyen dang bsnyad kyis 'tshol ba'i yang phyir ste rje nyid la char 'bebs dgos tshul gsol ba bzhin/ mdzad ma thag lung pa chus gang ba'i drag char zhig 'bebs par
mdzad pas 'dod rgyal gyi sgrar bshos kyi ming la pag tu 'bod pa bzhin skye bo kun gyis da gzod sa skya bdag chen rin po ches pag byin song zhes gleng ba dang lhan cig dad
mos dang dga' mgu lhag par che ba'i dpal la 'god par mdzad/ de nas rin rtser phebs skabs tshe dbang zhig dang gur khro bcu'i rjes gnang zhig dbang dA la nas zhus bstsal
mdzad/ gnas der pha bong chen mo zhig mchis pa de med pa mdzad dgos tshul gsol ba bzhin/ mtshan gang zhig la pha bong de lhag ma tsam las mi snang ba'i rdzu 'phrul 'ga'
zhig ston par mdzad ces rgan thog 'ga' zhig gis gleng ba thos/ dgos gal che dus rdzu 'phrul gyi bkod par rdugs pa'i gras ni de nyid nam yang min pas rje rdo rje 'chang nyid
kyi gsung las kyang / kho bo ni bla ma gong ma rdo rje 'chang zhal mi gnyis pa mang pos rjes su bzung / bsnyen sgrub las gsum mtha' dag rang yid ches nges bgyis pa'i

mthu las las bzhi ci sgrub kyang yi dam chos srung gi byin rlabs 'jug nges par rang yod rung / drag las sogs ni cher ma mgyis shing / gal te rdo rje 'chang gi rgyud sde nas
bshad pa nyams su len dgos pa zhig yin na'ang mthar rdugs pa'i gras ni min no/ /zhes yang yang gsung las thos par grags so/ /gzhis rtse phyogs nas ngor du chibs bsgyur gyi
skabs dpa' rdo rje 'jigs byed zhal phyag yongs su rdzogs pa zhig gzigs shing / thar rtse phebs 'phral thar rtse rdo rje 'chang gi gsung las/ de ring sku zhabs rin po che
la las gshin gsum gyi rjes gnang sbrel nas 'bul dgos su 'dug pas bka' sgrub da ci nas tshar zin pas/ gsol ston grol 'phral 'bul lo/ /zhes bstsal ba'i ngo mtshar phan tshun
'gran res ni sngon gyi dus su rje btsun rin po che grags pa rgyal mtshan dang kha che paN chen shAkya shri sogs 'khrul zad gong ma'i rnam thar dang mtshungs shing /
gzhan du de skabs rnams su sku gegs kyi rnam pa nyam nga ba de dag khro rgyal ma he'i zhal can gyi sgo nas ngal ba 'bras med du mdzad pa ni gor ma chag go /lo de'i gro bzhin
grang chen sku rim pa rnams la khro bcu'i rjes gnang dang gtor bzlog gi ljags lung bcas dang / gsang 'dus sgrub mchod dang bstun dbang tshar kha shas skal ldan rnams
la stsol/ mdzod 'dzin rgyal mtshan rin chen dus las yol bar byang bu lam ston gyis mtshon rjes 'dzin gyi bgyi ba rnams yang dag par mdzad/ mi ring bar mdzod 'dzin shes rab

phun tshogs las 'khur du bka' yis mngags so//dgung grangs nyer gcig tu phebs pa sbrul lo rgyal zlar spang shar bla mar rdo rje phur pa'i dbang dang grub rgyal lugs kyi tshe
dbang / de'i gnam gang nas bzung bdun phrag gsum gyi bar lha chen sprul pa'i gandho la'i steng gi sngags 'chang bdud kyi stobs 'phrog ngag dbang kun dga' rin chen gyi gzim
spyil ta la smon gnas yid 'ong tshal du/ gur gyi mgon po'i phyi khrid brag rdzong thun mong dang thun mong ma yin pa'i rtsal 'don bcas mdzad pa ni/ dbyig gnyen gyis/ tshul
gnas thos dang bsam ldan pas/ /bsgom pa la ni rab tu sbyor/ /zhes gsungs pa bzhin/ thos pas phyi'i sgro 'dogs bcad/ de bsam byung gi dpyad pas dag par mdzad de ji bzhin
sgom pa'i ngang la thugs gzhol zhing / tshar chen rin po ches/ rten gyi dkyil 'khor gsang ba'i dam rdzas dang / /rab zab bsad dang bskyed pa'i 'khrul 'khor dang / /zab
gsal ting 'dzin ma nor gsang ba'i sngags/ /rtse gcig 'bad pas bsnyen sgrub mthar phyin shig /ces gsungs pa'i 'bras bu mngon gyur gyi grub rtags kyang gsal bar 'khrungs/
zhes thos lags/ khrid 'di nyid rje bla ma gnas gsar pa'i drung du gsan skabs mnal lam 'od gsal gyi ngang du bka' rtsom 'di ltar mdzad de/ kha'u brag rdzong nag po'i ri khrod
du/ /zab don du ma'i 'byung gnas chos kyi rje/ /sa lo 'jam pa'i rdo rje rdo ring par/ /snying nas gsol ba

'debs so byin gyis rlobs/ /zhes gsungs pa 'di 'dra'i rigs gzhan yang rje nyid la mang du 'khrungs kyang gsang 'os 'ga' zhig ni 'od gsal de las bzhengs nas thugs dran cher mi
gsal ba'i tshul mdzad lags/ rta zla'i nang sa ngor bstan pa'i sbyin bdag chen po mdo smad sa yi thig le sde bzhi dge bcu'i dpal mngon par 'bar ba'i rgyal khab nas/ sa skyong
blo gros rgyal mtshan sku 'khor rnams gdan sa chen por chibs bskyod thog rdo rje 'chang chen po'i dpal gyi mgur nas zab rgyas chos kyi bdud rtsis grol bar mdzad pa
ni 'di lta mthong ste/ tshe dpag med kyai rdor rgyud lam gyi dbang / dpal chen yang dag rdo rje phur pa/ 'jigs byed/ bde mchog bong zhal/ ku ru kulle lha lnga rnams rdul
tshon gyi dkyil 'khor du dbang bskur mdzad cing / sgo rum ye shes mgon po'i drung sogs su gur lha brgyad/ rtsa turmu kha bsnyen dus/ dur bdag pu tra'i zur bka'/ dkar bdud
gur lha brgyad thun mong ma yin pa/ khro bcu/ dbang lha/ dmar po skor gsum/ dmag zor ma/ rnam sras ser can lha dgu rnams kyi rjes gnang / rdo rje phur pa'i smad las sgrol
dbang / rtsa turmu kha dkar po tshe 'phel/ yab chos 'jam dpal dpa' gcig sgrol ma tshe sbyin ma rnams kyi rjes gnang sogs zab rgyas gdams pa'i bsil ser gyi bdud rtsis sa
spyod thugs kyi kunda dkar gsal bzhin ras kyi me tog phyogs kyi bu mor ngoms pa'i dga' ston du bkod pa'i mthu la brten nas/

sa bstan nor 'dzin dpal mo'i ljongs 'dir dar zhing rgyas la yun ring gnas pa'i thugs smon rgyal sras mchog spyod pas dus 'da' bar mdzad pa sa zla'i nang rags rdzong dgon lag
bcas par kyai rdo rje'i rgyud dbang dang mkha' spyod rdo rje btsun mo'i byin rlabs kyang stsol bar mdzad/ snron zla nas 'jam mgon mthu stobs dbang phyug nyid bstan srung
rgya mtsho'i bsti gnas bdud las rnam rgyal dpal mgon dga' ba'i tshal du brag rdzong ma'i ljags bsnyen sbyin sreg bcas mdzad skabs nas bzung / rje nyid kyis phur sgrub chen
mor gsung bshad kyi dga' ston stsol gnang gi sngon 'gro phyag dpe 'dzin sbyong phrin bcol sogs mdzad rjes/ gro bzhin badzra kI la ya sgrub mchod dus 'dus pa rgya mtsho'i
dbus su legs bshad kyi dga' ston lhug par grol ba dang / mdos chung dang sku rim chen mo'i zor 'dzin gyi rdo rje slob dpon bka' drin che rgyu'i ljags bsnyen rnams mu
sbrel gyi thugs brel rnams 'byung 'gyur dang / dbyug zla'i nang spyi sger bstan 'gro'i nyer 'tshe zhi phyir rje nyid kyi bka' gsang rmad du byung bas 'doms te/ gang gi gcung
'jam mgon mchog nas sgo rum bla ma lha khang du bzhugs yul gyi bse 'bag nag po 'phur shes kyi sku drung du/ zhag 'ga' bskang phrin la thugs brtson/ deng skabs mkha' 'gro
'du ba'i dus kyi tshe/ rje rdo rje 'chang nyid nas dam can mon bu pu tra'i thun mong ma yin pa'i gsang rten gnyis gsar bskrun gyis/ chos kyi rgyal po 'phags pa rin po
che'i

bla brang dbang khang mdar bskang phrin la thugs gzhol ba'i sgo nas srod chen thog gnang ba'i nub mo/ 'gag pa rab brtan gyi rmi ltas su/ bzhi thog rtse'i thog kha'i sgor sgo
lcags byed rgyu yin bsam pa la mi mgo rlon pa khrag 'dzag 'gel bzhin 'dug pas 'jigs snang cher shar ba dang / sgo rum 'khor tshoms su sdir chom du mas tshig gsal ba la
g.ya' g.ya' zer ba dang / don chen zer ba de bla ma lha khang mdar nyal ma nus par gzhan du bros pa sogs kyi tshul 'di'ang sngags 'chang chos kyi rgyal po la bstan dgra ma
rungs pas 'tshe ba'i skabs shig byas 'gyur rdo rje brag rdzong na slob dpon 'gas mgon po drug cu pa'i gtor bzlog sgrub gnang mur kye bos kyi bskul tshugs pa dang bstun/
nub phyogs kyi nam mkhar mi nag dug long can gnyis gros byed pa'i tshul gyis/ nged rang tsho thog ma rin spungs la phyin/ de nas lha sa rdzong la phyin pa drag zer ba zhabs
'bring pa gnyis kyis mngon gsum du mthong ba dang tshul mtshungs pas/ zhing bcu tshang ba'i bstan dgra zhig gi rnam shes mi bskyod pa'i zhing du 'dren par mdzad pa ni
gor ma chag de nas dum tsam zhig nas mkhar rnga sor mo bsnun pa lta bu'i sgra zhig byung nas sdier chom rnams yar 'ongs te/ dbu rtse rnying ma'i gser phib steng song ba
'dra mo zhig byung ba'i sang nyin dbu rtse'i gser phib mkhar yang khrag rlon 'thor re ba dang / 'khor tshoms lho 'gram la che ba rta dang chung ba ra lug gi rmig rjes 'dra
mo gdan sa la mang

du byung ba sogs ni kun gyi dgongs gsal ltar lags/ de nas chu 'bum/ pha sgar/ go 'jo sogs kyi bla gnyer tshong dpon rnams bcas la tshe dpag med/ kun rig gur drag rnams kyi
dbang bstsal zin 'phral/ 'di yin med cing don gyis stong pa'i thugs sun 'o brgyal can zhig thugs rgyud 'khrugs bzhin du/ drug cu pa'i zor 'dzin sngon 'gro ljags bsnyen skabs
dngos nyams kyi mtshan ltas du ma 'khrungs tshul dang / dongs gzhi zor 'dzin gyi dus nyin gnyis gsum lingga 'phar zhing lingga'i steng la 'ja' tshon gyi mdangs chags
pa sogs lha dbye 'bungs che dgos pa'i mtshan ma 'khrungs shing de mtshams nas bod dpon sku mched dus zir je gsal gyis thams cad ya nga bya thabs kyis dben pa'i 'jigs zhum
zla sbrel byung tshul gsungs pa ni 'di skabs wang dA las bod kyi srid skyong bgyis te gong sa thams cad mkhyen pa sogs kyi bka' brtsi 'jog med par skrun ched mnga' ris gung
tshe nor g.yo thabs kyis bsad pa sogs ngan spyod kho na'i dus 'das skabs yin 'dug pa sogs 'di skor rnams gdung rabs kyi rnam thar gyi 'jam mgon gcung rin po che'i rnam
thar skabs na gsal ba bzhin dang / mgo zla'i bde mchog sgrub mchod grol 'phral khal kha bstan dar bla mar kyai rdor rgyud dbang dang / rje btsun sa skya pa'i gser chos
bcu gsum nyin gnyis la rdzogs pa khyad 'phags mgon khang du lha brgyad kyi rjes gnang de skabs tho rengs snga ba nas bzung sgrub mchod yan la rdo rje gzhon nu'i bsnyen

mtshams sngon 'gro'i stod las rdul tshon gyi dkyil 'khor sgrub gnang gis dbyangs nyis rdzogs sum rdzogs kyis gtor bsngo yan chad/ bde mchog sgrub mchod grol nas khal khar chos
'chad sa ma rub bar dang / de nas snga 'phros bskang gso bcas srod chen zin tsam la grol bar mdzad pa sogs/ so skye'i blo yul las brgal ba 'phags chen byang chub sems
dpa'i bdag bas gzhan gces kyi rnam thar lhur bzhes 'di 'dra ni rje rdo rje 'chang de nyid la snga phyi rnam pa kun tu mang du mchis kyang 'dis mtshon par bya'o//nyer gsum
nyin phur bsnyen la bzhugs gdan 'jags rgyu'i snga dro dkar bdud kyi rjes gnang zhig bstsal te/ lha mchog rdo rje gzhon nu'i bsnyen mtshams la thugs gzhol ba'i tshe dkar
bdud phur srung rnams dgyes pa'i rnam 'gyur du ma dang bcas zhal yang yang bstan pa'i rkyen gyis bstod pa rgyas pa 'di'ang de dus mdzad cing / tho rengs kyi cha 'ga' zhig
tu srung ma de dag gis mchod pa kha gso ba dang / mchod med spar par rje nyid bzhengs par bskul ba sogs bstan srung mngon sum du bran du 'khol ba'i ngo mtshar mdzad pas
dus 'da' ba'i skabs so//dgung grangs nyer gnyis su phebs pa lcags rta lo phur pa'i ljags bsnyen skabs dbo zla'i tshes dgu'i tho rengs 'jam mgon gnas gsar ba chen po nyid
zas gtsang sras por dngos su gzigs grol 'phral chos sde nyi zla zung gis dge 'dun rags bsdus rnams la bka' chos kyi bang mdzod

rgya cher 'jo bar mdzad nas/ nag zla'i nang 'jam dbyangs gzi 'od 'bar ba'i zhabs mthil la ljags ldag mdzad pa'i mur sku'i g.yon 'khris de na 'phags pa klu sgrub dang / zhi
ba lha'i snam sbyar brtsegs pa zhig gzigs pa dang / 'jam mgon a mes zhabs kyis lan gsum gyi bar du zhal bstan te rjes su bzung / snron zlar chos rje dpa' ldan chos skyong
gi dbon por tshe dbang grub rgyal ma dang / lcags khu rin gling bla ma/ thub bstan mkhan zur bcas la tshe rta zung 'brel gyi dbang bstsal zhing / zla mjug nas chu stod tshes
'go bar yang bskyar gzhis rtse chibs bsgyur thengs gnyis pa'i skabs bkra shis bde legs su bzhugs sgar gyi tshe'ang / sgo du ma nas 'jigs shing nyam nga ba zhig mchis
na'ang / bslu med las 'bras kyi rten 'brel dang / rje rdo rje 'chang nyid kyi thugs rjes thugs bskyed phrin las las shar ba'i mthun 'gyur gyi rol mo 'khrol ba sogs gsungs
pa ni 'di skabs gong nas am ban gnyis la bka' phebs te wang dA las rkyen lam du btang ste/ ring min gong sa thams cad mkhyen pa mchog nas chos srid gnyis char 'gan bzhes
kyis/ bka' blon du rdo ring gung paNDi ta dang / mdo mkhar zhabs drung tshe ring dbang rgyal/ thon pa srid gcod tshe brtan/ dza sag bla ma nyi ma rgyal mtshan bcas gsar
bskos kyis zhabs pad bzhir grags pa'i thog ma byung ba bcas/ bod 'bangs tshang ma bde skyid la spyod skabs kyi dus de yin 'dug rim gyis gdan sa chen por legs par

phebs te phyi nang gsang ba'i 'gal rkyen zhi phyir lha khang rtse mgon khang du gsung nyin gsum ma zhig mdzad rjes/ 'char 'phar gyi bstan don mdzad sgo rnams rje btsun gong
ma rnams kyi thugs bskyed las mi 'gong bar mdzad de/ dbyug zlar gur grwa brgyad la rta mgrin yang gsang gi dbang dang / lha brgyad/ zhal/ dur bdag pu tra bran bdud/ dkar
bdud khro bcu rnams kyi rjes gnang dang lung 'ga' zhig bcas legs par bstsal nas/ mgo zla'i nyer dgur gtor bzlog grub 'phral dbu rtse rnying mar bdun phrag gcig bla ma gong
ma rnams kyi phyag bzhes dang mthun par thugs sgrub mdzad de/ mgo zla'i phyi ma'i yar tshes brgyad la sgo rum gzim spyil dkar po'i mgon khang steng 'dzugs chog rgyas pa
gnang ba'i mgo gzungs zhugs gshom tshul nas mjug 'dzugs chog gi bar tshang ma rje btsun gong ma'i yig cha gung bsgrigs kyi thog yang dag pa'i lam nas 'dren par mdzad skabs
bstan srung dgyes pa'i mtshan ma'ang gsal bar 'khrungs shing / bcu drug nas bdun phrag gcig ljags bsnyen sngon 'gro'i bcom ldan 'das snying po kyai rdo rje man ngag lugs
rdul tshon gyi dkyil 'khor la brten pa'i sgrub mchod mdzad pa'i bar rnams su ban tshang pa 'ga' zhig la zhal dkar po tshe 'phel dang / gang gi a lce drung la bcu gcig
zhal gyi rjes gnang dang 'brel par rje nyid kyi gsung rtsom bsnyen yig gi lung dang / ngor pa 'ga' zhig la sgra mi snyan gyi tshe dbang rnams gnang /

nyer drug nas bcom ldan 'das snying po kyai rdo rje'i gzhi bsnyen zla drug gi bar du bka' drin che skabs lhag pa'i lha'i zhal gzigs pa'i rtags 'khrungs tshul gyi gsung yang
snang ba bcas 'di ni/ rje rdo rje 'chang nas kyai rdor gzhi bsnyen gnyis pa'i skabs dang / de'i tshe de'i dus su gdan sa'i lugs zung gi mdzad sgo rnams 'jam mgon mthu stobs
kyi mtshan mchog can nas gang gis khur bzod par mdzad cing / de lo mes srong sde pa kun phan dam chos rgyal mtshan la gnang rgyu'i gur gyi bris thang thun mong ma yin
pa zhal bkod gnang skabs sngar gyi gur lha brgyad steng / dmag zor rgyal mo be con thod khrag lte ba'i thad kar mgo sprod du bzung ba zhig 'khrungs pa'i khrod nas dbu mdzad
dbang phyug chos 'byor yin snyam pa zhig gis byang sems dkar po ka pA la gang rje nyid la phul ba dang / gzhan yang gnyan mgon zhal bzhi pa'i skor la gzigs snang ngo
mtshar can mang dag yod gsungs pa las/ chos skyong bka' gnyan pas re zhig gsung mgur las kyang ma grol/ 'chi bdag las kyi gshin rje phur khang gi sgo tshad dang mnyam pa
zhig kyang bka' gnyan pa'i tshul gyi gzigs so//dgung grangs nyer gsum pa lcags lug snron zla'i nang kyai rdo rje'i ljags bsnyen grol la khad rigs bdag thar rtse ba nyid phebs
pas/ rje rdo rje 'chang thugs dges pa'i gsung las/ bla ma dang yi dam dbyer med du 'grub pa 'di rten 'brel shin tu legs gsungs shing las bzhi'i sbyin

sreg sogs grub nas zhal rgyas/ chu stod zla nang 'jam mgon gcung rin po che/ rigs bdag thar rtse zung dang khrums zla'i gsang 'dus sgrub mchod dang bstun de'i dbang bka' sogs
mang du gnang nas/ dbyug zla'i tshes gnyis nas lam gtor dang / drug la gdan sa 'og rtse gdong gi phyogs la chibs bskyod de bcu gcig la rtse gdong du phebs nas zhag gnyis
lcang can mgon khang du phrin 'chol zab rgyas kyis bcu bzhi pa mchod thog gdan sa de nyid du phur pa sgrub mchod gsar 'dzugs mdzad/ gza' skar sogs gzigs yul du ma gyur
kyang 'grub sbyor rang 'grig grol nyin nyer bdun la'ang 'grub sbyor rang 'grig bcas rje rdo rje 'chang nyid kyi thugs bskyed dang / yul phyogs de'i bde skyid bla nar 'phel
ba'i bslu med rten 'brel gyi 'jug sgo bzang por grub cing / de'i tshe nyid nas rdo rje slob dpon gyi khur bzhes thog grwa sum cu skor gyis sbyor dngos rjes gtsang thag
pa khur blangs su mdzad pa'i rgyun da lta'ang kun gyi spyod yul du gyur pa 'di bzhin dang / 'cham chas sogs mkho dgu'i yo byad/ mchod pa bsnyen bkur/ 'dzugs ston sogs gya
nom pa rgya che mu med du mdzad nas/ zla mjug dus gtor dang / tshes gcig la gye re mdo mchod gzhis kar gtor spod rdzong ri gnas gzigs sogs dang / bzhi'i snga dro dor 'bul
sdud bla rnying sogs la mkha' spyod ma'i byin rlabs dang / lcang can mgon khang nyams gso gsar bskrun ltar du mdzad/ drug la bdud 'dul mgon khang

gtor spod dang chabs cig zhal bzhi yum chen sring mo bzhi dang bcas dngos su bzhugs pa'i sprul pa'i g.yag rwa lnga sogs mgon khang steng du gdan 'dren gyis mtshan yang bsil
tshal mgon khang du mnga' gsol/ de dang lhun rtse'i gtor spod sogs grol nas/ rang phyogs bu chen pa dang bsnyen gnas ma chos sde pa bcas la/ dbang rjes gnang lung la sogs
pa'i chos bka' rgya che ba bstsal te/ de nas rim phebs kyis ngor e waM chos ldan 'dus tshogs/ bla khag zhabs drung / rigs bdag thar rtse khu dbon/ rje sangs rgyas ye shes
dpon sku mched sogs la'ang mkha' spyod byin rlabs dbang lung du ma bstsal zhing / de skabs thar rtse rdo rje 'chang nas sngon du gcen lung la phebs skabs/ thams cad mkhyen
pa dpal mchog rgyal mtshan gyi yab gzhis mkhas snga lho pa zer ba zhig gi nang du bzhugs dus rje de'i phyag rol gur mgon 'di nyid gzigs pas/ de dus thar rtse rjes phyag
rol de gdan sar phyag 'byor yong ba'i phrin 'chol mdzad pa dus su smin te/ mkhas snga lho pas thar rtse khyer te 'di spus bsgyur mdzad dgos zhus pa bzhin/ thar rtse rdo
rje 'chang dges pa'i gsung gis gong gi lo rgyus dang bcas rje rdo rje 'chang nyid la phul ba da lta'ang dpal ldan sa skya'i phyag rol drag gras gur mgon lha dgar grags
pa 'di lags/ gzhan yang rje de nyid kyi phyag babs sgra dbyangs snyan grags sogs rol cha mang dag mchis so/ /de'i tshe bla brang so so nas legs 'bul dag spyi bye'i blo khams

dang 'tshams pa'i mdzad pa rnams grub rjes gdan sa chen po dpal ldan sa skyar phebs gdong rten 'brel phun sum tshogs pa'i sgo 'phar gcig tu phye ste/ 'phags chen gong ma'i
spyod tshul mtha' dag bdag gir bzhes pa bla ma zhi ba lha nyid thugs bskyed kun bzang smon lam can gyis nye bar drangs te/ dngos 'bul gyi bdog pa gya nom pa dang bcas zhabs
pad ga la bar bsnyegs pa'i dge mtshan gser zhal la longs spyod pa'i skabs thugs bzhed kyi chos sgo dbye bar mdzad pa la gtso bo rdo rje phur pa'i stod las kyi/ smad las
drag po sgrol dbang de dang 'brel ba'i rgyud rgya gzhung sgrub dkyil bod gzhung rje nyid dang bla ma gong mas mdzad skor/ gsung ngag rdo rje'i tshig rkang sogs zhal slob
mchog gi thugs kyi bum bzang re ba'i bcud kyis gtams par gyur cing / de'i zla mjug zhal gyi bsnyen mtshams sngon 'gro'i gtor bzlog zor 'dzin mdzad dus kyang dngos nyams
gyi mtshan ma bzang po 'khrungs shing / de nas nyi shar ba/ na ri rdzong chung ba/ dpal ldan chos skyong gi dbon po/ rgya dpon/ rab gling bla ma/ mes srong rgan gzhon/ zhwa
lu nyi shar bla ma rnams la rim bzhin so sor 'dod chos rgya cher bstsal ba sogs te mdor na bstan pa'i bya ba thos bsam sgom gsum dang / mkhas pa'i bya ba 'chad rtsod
rtsom gsum gyis rnam pa thams cad du dus 'da' bar mdzad pas/ dgung grangs bcu gnyis nas nyer gsum 'di'i bar du'ang kyai rdor rgyu dbang tshar lnga bcu nga grangs/ lam

dbang nyi shu lhag tsam/ bde mchog nag po pa'i dbang bcu lhag gsang 'dus mi bskyod pa bdun tsam/ bdag med ma drug phur pa'i stod las bcu/ smad las bzhi/ mkha' spyod ma'i byin
rlabs nyi shur nye ba/ kun rig dang tshe dpag med nga drug dang / rjes gnang ljags lung sogs ni bgrang ba las 'das pa zhig bka' drin che/ gong lo khams so sor 'khod pa
ltar dang / gzhan yang rje rdo rje 'chang nyid kyi thugs nyams su nyin zhag phrug rer sgom sgrub chag med kyang nyi shu rtsa bdun tsam re bzhes par mdzad pa ste/ de dag
kyang rje nyid kyi gsung las/ snang srid sgyu mar shes pa'i kun blo yis/ zhes gsungs pa bzhin snang srid sgyu mar rtogs te spang gnyen ro gcig khyab bdag sku bzhi ye shes
lnga ldan gyi go 'phang brnyes su zin kyang / gdul bya rnams la don 'di dag legs par gdams te bstan mkhas kyi bgyi ba la dus rtag tu gzhol ba'i bdag nyid chen por lhun gyis
grub bo//dgung grangs nyer bzhi pa chu sprel gsar 'phral bzhugs thabs lhor spos gnang dang / de lo mus chen bsod nams dpal bzang dang / zhal dkar ngag dbang lags la bka'
'doms bzhin gur gyi mgon po'i las sbyor thun mong ma yin pa dang / tshogs bdag 'gab 'dre bse gdong can yang gnon par mdzad/ nag zla'i nang rje rdo rje 'chang sku mched
nas brag rdzong ma'i las tshogs shwa bzlog rgya cher sgrub par mdzad nas/ sa gar thar

rtse rje'i sku rim du drug cu pa zhig gnang skabs gnas gsar rdo rje 'chang yang sa skyar byon zhing 'di lo gnas gsar rjer gong du bstan pa bzhin gsang sngags gsar rnying gi
chos skor gyi gtso bo dmar po skor gsum dang / gur mgon gyi phyi nang gsang gi nyams khrid rjes gnang lung sogs gsan skabs gnal lam 'od gsal gyi ngang du bka' rtsom 'di
ltar yang mdzad do/ /kha'u brag rdzong nag po'i ri khrod du/ /zab don du ma'i 'byung gnas chos kyi rje/ /sa lo 'jam pa'i rdo rje rdo ring par/ /snying nas gsol ba 'debs so
byin gyi rlobs/ /zhes gsungs pa 'di 'dra'i rigs gzhan yang rje nyid la mang du 'khrungs kyang gsang 'os 'ga' zhig ni 'od gsal de las bzhengs nas thugs dran cher mi gsal
ba'i tshul mdzad lags/ de mtshams nas gzhi tshoms dmar steng 'og dngos grub gling sogs kyi nyams gso gsar bskrun lta bu dang sngags dus kyi 'bur sku rnams gzungs zhugs su
mdzad de/ dkar bdud lcam dral gyi snang brnyan byin rlabs kyi gzi brgya 'bar pa 'di dag gsar bskrun mdzad skabs dang / de'i tshe 'jam mgon gnas gsar bar sger pa'i sras
mo gang gi gcung dam pa'i rig mar 'os tshul mdzad pa bzhin/ mdzod pa sogs tshang ma bka' gros mthun par thag chod/ de'i sngon dang chu stod zla nang sogs la rjes gnas gsar
ba/ mus chen bsod nams dpal bzang sogs la a mes zhabs khu dpon gyi rnam thar ljags lung / phur sgrub dang bstun phur dbang tshar gnyis/

gzhan dad ldan mang por gsang 'dus lugs gnyis dbang sogs mang du gnang / dbyug zla'i nang gong sku rnams la rje rdo rje 'chang sku mched nas rab gnas 'bring po dang / rgyal
ba rdo rje phur pa'i sgo nas mdzad gong du a Ni drung sku khams nyog mur yang yang sku gam du phebs te bka' mol zhib gleng mdzad rje sku mched gur drag kyi ljags bsnyen
la bdun gcig bzhugs skabs nyer dgu a Ni drung kun dga' bstan pa'i nyi ma zhing brjes pa zhabs rjes rnams bka' sdom mthil phyin bstsal te/ gur drag sbyin sreg dang smin zla'i
tshes mgor bdag mo bsu ba'i sngon 'gro phrin 'chol skabs skyed lhas su rtag gtor 'dzugs gnang gis rje btsun sa skya pa'i gdung rgyud rin po che chad med myur byon gyi
ched du zhag shas phrin 'chol la gzhol/ tho rengs zhig la rje nyid kyi zhabs spyod khung la shor ba'i rkyen gyis zhabs lham yu ba sgrog bcas g.yam rnon gyis thal bubs te/
zhabs pus g.yas kyi 'og tsam du sku rus mthong tshod kyi rma byung yang zhag shas nas rang skam la song ba ni ngo mtshar gyi mdzad pa 'phyang mo nyug dang bral ba'o/ /de'i
tshe 'od gsal du slar 'byung gi mtshan ma 'di ltar 'khrungs te/ mgon khang de sngar las rgya che zhing bla bre yol ba sogs bkod pa phun sum tshogs pas brgyan pa'i nang
kha'u pa'i sku 'di na bza' dar tshon gzab ma bcas bzhugs khyim nas phyir cung zad 'thon pa'i zhal 'dzum gsung 'byon la khad yod pa'i drung / bud med rgan mo zhig gis lcags
phur gser tshags

ma dar tshon gyis brgyan pa zhig rje nyid la phyag 'tshal sngon 'gro'i sgo nas phul ba'i mur/ ka gdong gi gtor sgom de zhal byang la bstan nas gtor ma bzhengs rgyu yin dgongs
pa zhig dang / yang skabs shig gser gyi rdo rje gnyis phyag tu 'bul mkhan zhig 'khrungs pa rnams kyi 'bras bu mngon gyur kun gyis spyod yul du gyur pa 'di bzhin dang /
smin zla'i bcu gsum la bdag mo phebs pa'i ston mo gzhas sogs gzab 'chor dang / khyad par gong sa rin po ches gzim 'gag 'od 'jo sku tshab tu ched mngags kyis legs po tshad
med bstsal pa sogs gzhis byes mtha' dag nas rten 'brel gyi sgo brgya phye bar mdzad skabs cung zad 'tshubs nyams kyi rtags 'ga' zhig kyang byung / de nas gzhung zhabs mchog
nas zhol khang chos mdzad ched mngags kyis zhag shas gsung bsnyad nyin gang tshoms chen du mdzad pa'i dbu dang / mdos chung mdos chen sogs gang gi bka' yis 'jam mgon
gcung dam par legs par 'doms so//dgung grangs nyer lngar phebs pa chu bya rta zla'i tshes gcig la rlung chen tshad med byung ba bal yul nas gzhan la med 'jug byas par gleng
zhing de nas mang mkhar gnas gsar bas 'cham gzigs 'bul dang / tshes drug nas bzung yongs rdzogs bstan pa rin che'i nyams len gsung ngag rin po che lam 'bras bu dang bcas
pa'i gdams ngag 'jigs bral stobs kyi mgon po dpal ldan birWa pa nyid la ye shes kyi mkha' 'gros dngos su

stsalstsol ba'i man ngag mkha' 'gro'i zhal rlangs can thog mar 'chad pa'i sgo dbye bar mdzad do/ /zhal slob gyi gtso bo 'jam mgon mthu stobs dbang phyug gi dbu g.yas skal ldan
rnams la zla gsum gyi ring stsol bar mdzad pa'i chos kyi rnam grangs ni/ rje rdo rje 'chang nyid kyi ljags rtsom gdung rabs rin po che'i zhal skong nang gsal bzhin dang
/ snron zla'i tshes lnga nas 'bum thang gtsug lag khang rten brten pa bcas nyams gso sa 'bum dngul gdung du bskrun pa ring bsrel rnam bzhis phyur bur bkang / sa rgyan
gnam rgyan mchod dpyad gdan rabs sogs ngo mtshar gyi bkod 'doms bla na med pa'i mgo tshugs par mdzad/ de mtshams nas gsol thabs lhor spo gnang gis chu stod zla nang rje btsun
rig byed lha mo'i char 'bebs la thugs gzhol ba'i skabs/ shing rdo rje phug na 'jam mgon mthu stobs dbang phyug nyid de sngon nas sku snyun pa'i 'phrod bzhes gnang mur/
rje nyid la 'phral du phebs brda zhig byung bar rtab rtab por byon pas/ sku rlung gi rnam pa 'dra mos dran med du bzhugs 'dug pa la rje nyid nas thabs sna tshogs kyi 'du
ci yang zhig mdzad pas / dar tsam nas ljags dbugs kyi rgyu ba slebs tsam byung zhing de skabs thar rtse dang gnas gsar rje gnyis char bzhugs pa la skyabs 'jug ljags gul
gsung brtag bcas zhu gnang la/ gnyis ka'i gsung la 'phral 'tshub las skyon mi yong gsung ba bzhin/ phyi dro nas thugs dam mdzad khul dang / mi ngo cher mi mkhyen cing gsung

yang mi mdzad pa bcas rje rdo rje 'chang nyid nas bcar bzhugs kyis nyin gang 'khyol/ mtshanamo zhabs 'bring pa rnams sku drung du bkas mngags te rje nyid gzim phug gi mdar
bzhugs pas/ nam phyed tsam nas mnal bde mor khugs pa'i gnas tshul snyan du gson/ sang nyin nam langs 'phral sku 'khris su phebs pas zhal 'don gnang thub tsam 'dug pas thugs
bde/ de nyin 'jam mgon gnas gsar ba nas tshe dbang sogs bstsal ba nas rim dwangs kyis phur sgrub sogs la phebs/ de'i tshe thar rtse dang gnas gsar rje gnyis char nas bdag
mor rten 'byung dngos po'i gnang cha dang legs slob zhal ta stsol bar btsun mor sku dngos phebs/ ston mgor thar rtse rdo rje 'chang ngor phebs gong gsung las/ rje rdo
rje 'chang de nyid mkhyen rab la sa skya paN chen dang / mnga' thang phrin las la 'phags chen blo gros rgyal mtshan dang mthu stobs nus rtsal sngags 'chang chos kyi rgyal
po dang mtshungs pa yong nges rang lags/ zhes lkog gyur rjen gsal gyi lung bstan thog tu 'khel ba stsol rjes rig 'dzin pho brang gi sgo sgrigs sogs shin tu 'grig par mdzad
de/ phebs skyel zhu mi rnams la da ni gzim chung ya gir yang de tsam mo/ /zhes 'gyangs min nas zhing brje ba'i gsung dang / ston nas dgun 'go'i bar gnas gsar rdo rje
'chang nas gsar rnying du ma'i chos bka' dang lhag par mgon po zhal bzhi pa'i chos skor rjes gnang nyams khrid lung sogs yongs rjogs bstsal zhing phar yang / 'jam mgon

gcung gnas gsar zhal dkar rje drung chos sde nyi zla zung gi dge 'dun kha shas la 'khor lo bde mchog lu nag dril bu gsum gyi dbang chen sogs 'ga' zhig la sgrub thabs rgya mtsho
grags pa'i rjes gnang tshang ma lung sogs chos bka' rgya cher 'jo bar mdzad/ de'i sngon sog po ching cung gi mi sna sogs sngar bla med dbang gi smin pa rnams la dpal
sa skya'i gser chos bcu gsum sogs rgya cher bstsal te mthar 'jam mgon gnas gsar ba nyid dbus phyogs la chibs bsgyur skabs rje rdo rje 'chang nyid thugs 'phreng yang byung
tshul gsungs pa ni gnas gsar ba nyid gdan sa 'dir rjes phebs kyi skabs so//dgung grangs nyer drug tu phebs pa shing khyi'i dpyid kyi chos grwa lha byang sogs skal ldan
mang po gsung ngag rin po che lam 'bras bu dang bcas thengs gnyis pa stsol skabs gsung ngag sngon mar ma gnang ba'i dbang lung rjes gnang sogs mdzad pa'i rnam grangs rnam
thar chen mo bzhin/ gzhan yang rnam thar 'di stod smad bar gsum du gsungs pa'i dbang lung khrid gsum snang tshul rnams mdor bsdus las zhib par rtogs par 'dod na rnam thar
chen mo las shes par bya'o/ /de nas gong smos bzhin 'bum thang gtsug lag khang phyi nang gcong zom can la bla ma gong ma du mas nyams gso nyen ka sogs rgyun chags su mdzad
kyang gtan brling khel ba ma byung ba'i stabs/ rten brten par bcas yongs rjogs gsar bskrun gyis/ rnying

pa gyar zegs phran bu tsam yang med pa lta bur bkas 'doms zin pa/ gnam sa bar gsum mdzes byed mchod tshogs kyis phyur bur bkang ba rnams kyi char gzhi ha lam grub dus gang
gi yum mchog dam pa nyid snyun bzhes kyi mu dang / sa ga'i gsang 'dus sgrub mchod thog gser can grwa skor ba bcu lhag dang / de'i bla ma dpon g.yog sogs la 'dod 'bras bzhin
gsang 'dus mi bskyod pa'i dbang dang / khams pa grwa rgyun bsnyen mtshams pa bdun tsam la lha brgyad rjes gnang / snron zla'i nang sgrub mchod thog chos grwa lho'i dbyar
chos pa rnams dang / gser can grwa skor ba/ mus pa bcas la 'khor lo sdom pa nag po pa'i dbang tshar gsum dang / yab rje'i dgongs rjogs kyeai rdor sgrub mchod thog gdong
dga' chos sde ba sogs skal ldan gyi skye pho mo mang po dang / sa stod gzhis gnyer/ g.yang chos rgyal sras/ gnya' nang pa dpon g.yog sogs mi grangs brgya dang brgya phyed
la kyai rdo rje'i rgyu dus kyi dbang tshar drug dang/ yang gdong dga' ba phal cher dang chos sde byang pa 'ga' zhig bcas bdun re khro bcu'i rjes gnang tshar gsum/ gro
bzhin phur sgrub thog pho brang na bzhugs shing / phur sgrub skabs snga phyi sna tshogs su 'bum thang gzungs zhugs 'od zer dri med de'i dkyil chog grangs gsog gi sgrub par
mdzad pa dang / skabs 'gar bzhi thog tu phebs te rgyal yum dam pa'i rkyen sel la rje rdo rje 'chang sku mched nas thugs gzhol ba'i skabs/ yum gyi gsung las/ do nub

bzhi thog tu bzhugs la sang nyin tshogs dung byung bstun byon cig gsungs pa bzhin mdzad nas sang nyin phebs khar yum gyi sku drung du byon gsungs pa ltar phebs par/ yum gyi
gsung las/ da lam bdag nad 'di'i kha nas thar ba zhig mi yong bas/ des na nyid rang ni sku na dar bab lugs gnyis la mkhyen rlabs rgyas pa sogs blo kyog ma dgos/ 'on kyang
bstan 'gro'i mdzad par thugs brtson che gshis sku 'khrugs ma byung bar mdzod/ gcung po 'di thugs sems chung la sku gcong che zhing zhabs 'debs ma thugs gyong ba sogs 'o
brgyal rang byung dogs dang / sku tshe'ang ha cang ring ba zhig ma byung dogs pas/ nam bzhugs bar sku mched da lta bzhin thugs mthun pa dang dbu 'don yang dag mdzod/ gzhan
yang rje btsun drung rnams dang zhabs phyi sogs la zhal mngag du ma mdzad mthar/ rgan mo nga 'das shul gang mdzad na'ang nyid rang nas mkhyen pas des ma 'thus pa gang
yang zhu rgyu med gsung ma thag rje nyid kyi thugs la lta ba bka' rtags kyi phyag rgya bzhi gsal 'debs lta bur 'khrungs pa'i mur dar tsam mnyam par bzhag rjes/ gsung lan
du/ da dung sku rim 'phrod bzhes sogs yang dag zhu bas yar skyed bzhes thub tsam e yong / ci ste ji gsung bzhin thog bab shar tshe gang ci'i zhal chems 'gyod med zhu/ gsungs
pas yum mchog nyid thugs dgyes pa rab kyi rtser son/ de nas phur sgrub ring dang khrums zla'i bcu gsum bar res 'jog gis de nyin dbang khang na dpal

gsang ba 'dus pa 'jam pa'i rdo rje'i sgrub mchod gnang skabs glo bur du da ni gshegs par nye bas re zhig yar byon nas gsol ba bzhin mdzad pas mi'ang mi mkhyen cing / spyan
phan tshun du gzigs thub tsam mchis pas de ma thag rje rdo rje 'chang chen pos bdud rtsi ril bu khrus chur sbyar ba/ sangs rgyas kyi 'phel gdung rin po che rnams gnang bas
dar tsam nas thugs dran gsal zhing / bcu bzhi'i shar gyi skya res shar tsam la sgrub mchod kyi tshogs dung gsan ma thag yum nyid phyag thal mo sbyor bzhin pa'i mur dgongs
pa chos dbyings su zhugs 'phral/ gang gi zhal chems bzhin gzim 'od la nas mkha' spyod ma'i 'pho ba gsal 'debs sogs dgongs zab rjogs thabs kyi mdzad sgo mtha' dag rje rdo
rje 'dzin nyid kyi gsung gis legs par 'doms nas/ dgun dus kyi tshe 'jam mgon dpal ldan chos skyong dang zhal rgyas mgo zla'i nang tsha rong sde pa/ chos sde lho byang
/ gling tshang bla ma dgun chos pa bsnyen mtshams pa sogs 'ga' zhig 'dod chos dbang sogs bstsal/ de mtshams nas khams phyogs hor khang gsar dpon g.yog brgya skor rje rdo
rje 'chang nyid kyi snyan grags sgra 'dzin gyi bu gar lhung bas dad pa'i yid kyi khye'u dbang med du khugs te dngos 'bul rgya che ba dang bcas mjal phyag la bcar ba gzhung
sne shan bcas la'ang lugs zung gi bdag rkyen spyi dang bye brag bla ma zhi khro'i tshe dbang bskur ba bcas legs par bstsal to//

dgung grangs nyer bdun du phebs pa shing phag rgyal zla'i bcu gnyis la rje rdo rje 'chang chen po'i rigs bdag dam pa lugs zung gnyis char nas sku drin gzhal bar dka' ba thar
rtse rdo rje 'chang nam mkha' bsam grub kun dga' mtshan dpe'i rgyal mtshan dpal bzang po zhing 'di'i gdul bya re zhig rdzogs pa'i dgongs rjogs kyi rim pa spyi dang bye
brag rje rdo rje 'chang nas dngos dang brgyud nas mdzad dgos rnams yang dag par bka' drin che mthar/ bsam yas mkhan gsar/ 'dam thog bla ma/ lcags la mgron gnyer/ gzhung sne
shan pa/ rtse gdong 'bul sdud bla ma 'brug bla sprul sku sogs skal ldan mang la 'dod chos dbang byin rlabs rjes gnang yang dag bstsal zhing / sde dge mkhan rin po che
dpal ldan chos skyong sogs brgya phrag brgal bar rta mgrin rjes gnang dang tshe dbang / rdzong gsar bla ma sogs la phur dbang / lho byang bsnyen mtshams sar lha brgyad sogs
kyi rjes gnang / tsho sgo skor chen pa mnga' zhabs dan khrod pa pho mo drug brgya skor grub rgyal tshe dbang tshar gnyis sogs bstsal/ gzhan yang rta zla'i nang ngor thar
rtse'i 'bul sdud pa dang spras bla ma/ ka leb bla gsar/ dbo zla'i nang sde dge gnyer pa/ nag zla'i nang dbon lha rgyal sogs mang por so sor 'dod chos kyi re ba skong bar
mdzad/ de'i tshe bco brgyad tho rengs sgo rum bla ma lha khang du 'jam mgon sa skya paNDi ta sku gzi brjid dang ldan zhing zhal 'dzum pa bcas dngos su gzigs pa nas bzung
sku

bstod shes bya thams cad ma sogs shlau ka gcig phreng 'khor re chag med du mdzad/ gzhan yang 'gro mgon 'phags pa rin po che thengs gsum tsam gzigs pa'i gcig 'bum thang ldeb
bris la yod pa 'di bzhin dang / rgya gar shar phyogs za hor gyi rgyal khams de dpal sa skya nas brtsams pa'i lho nub na yod par nam mkha' 'ja' tshon gyis gang ba dang /
skabs shig mus kyi spang steng zhig na bla ma rab byung bgres po sku bem drag chem me ba zhig gsol nas chos 'chad mdzad rgyu yin dgongs pa dang / yang mus kyi 'du khang ka
bzhi ma kha lhor bstan zhig na/ bla ma bgres po de ga bzhugs nas rdo rje snying 'grel gyi bshad pa mdzad pa dang / yang dpal chen pho brang rnying dus yongs rdzogs 'khrungs
pa'i g.yab kha nub bstan zhig tu gung tshigs mdzad kyin bzhugs pa dang / zhwa lu'i ldeb bris la mdzad pa bcu gnyis kyi bshad pa gnang mu nas bden bzhi'i chos 'khor bskor
ba bshad pa'i tshe gos ser gyi snam sbyar bzhes nas gnang ba sogs sngon gnas rjes dran lta bu ya mtshan mtshar du che ba de rnams kyang 'khrungs shing / nag zla'i nang
nas chu stod zla sked bar kun rdzob ltar snang du rdo rje'i sku brnyes/ rje rdo rje 'dzin chen po nyid la sku khrag brtas pa'i snyun gzhi bstud mar bzhes tshul gyi skabs
'jam mgon dpal ldan chos skyong nas sku rim gyi zhal bkod dang nyid nas kyang sku gegs sel thabs sgo gang zab mdzad cing / lhag don rje nyid kyi thugs dam tshe sgrub rnams
la brtson par mdzad pas rim gyis snyun

gzhi dbyings su dengs/ lo de'i ril sgrub gang gi gcung dam pa nyid kyis thugs 'gan bzhes shing / de'i tshe rje btsun gong ma'i bdud rtsi ril bu'i rta rnams mang du spel bar
mdzad/ de nas chu stod zla mjug tsam nas thub bstan mkhan po bstan 'dzin rgyal mtshan/ ri khud sprul sku bsod nams dbang phyug sde dge smad shod bla ma yon tan rgya mtsho
sogs skal ldan rnams la slar yang zab rgyas kyi bdud rtsi 'di ltar grol bar mdzad do/ /snar thang brgya rtsa rnams kyi rjes gnang yi dam chos srung sogs kyi rjes gnang
zur bka' drug cu brgal tsam sbyong rgyud dkyil 'khor bcu gnyis kyi dbang / bde mchog nag po lugs sogs dbang chen zur bka' bcu drug jo lugs dang / nyi sbas sgrol ma nyer gcig
gi rjes gnang gro bzhin phur sgrub thog phur dbang bcas te dus gnas thams cad du zang zing dang bral zhing / bsod nams 'phel ba'i rgyur 'gyur ba chos sbyin 'ba' zhig
gis dus 'da' bar mdzad de/ sangs rgyas kyi bstan pa rin po che nam langs nyi shar lta bu zhig byung na ci ma rung dgongs pa'i thugs bskyed gzhar yang mi bskyud pa 'di ni/
klu'i rgyal po rgya mtshos zhus pa'i mdo las chos kyi sbyin pas ni zag pa zad pa'i mngon par shes pa rnam par dag par 'gyur ro/ /zhes dang / rin chen phreng bar/ chos kyi
ched dang de bzhin du/ /gzhung gi don dag dran pa dang / /chos kyi sbyin pa dri med pas/ /tshe rabs dran pa thob par 'gyur/ /zhes sogs mang du gsungs

pa'i don yang thugs la 'dogs par mdzad do/ /de nas mgon khang khag bzhir phrin 'chol sogs sngon 'gro'i dbyug zla'i nyer lnga'i nyin/ rje rdo rje 'chang sku mched rin po che
zhal rnam pa gnyis sku 'khor ba rnams dang bcas dbus su chibs kyi kha lo bskyod par mdzad pa de ni rje nyid kyi dbus phyogs su phebs thengs gnyis pa ste/ maNDal du gsol
tshigs dgon rgyas su bzhugs zhag de nas rim bzhin lcang gshongs dang rgya mdud/ srad rgod dang lcags ri snar thang dang gzhis rtser zhag gsum sogs rong chen brgyud/ rim phebs
kyi bar lam dgon khag rnams su dbang rjes gnang skye bo'i tshogs mtha' yas par khrom dbang sogs gang la gang 'dul gyi gdul bya rnams smin grol la 'god bzhin par/ de'i
tshe gong sa rin po che cung zad sku ltem tshul bzhes skabs yin gshis mjal phyag sogs ji ltar yong ngam gsung mu dang / rong sner phebs dus rgyal rtser 'brum dogs sogs
gang sa yid gnyis kyi khyogs la 'chang bzhin par phebs kyang / rgyal ba yab sras bka'i dgung blon rnams sogs che btsan tshang mas gzigs bskyangs phun sum tshogs pa bstar/
'di nyid kyi yig tshangs bka' khongs na bzhugs pa'i ma khongs tshang mar phyi khral sne sel tsam las gzhan rtsa chag gi gtan tshigs 'byed khra chen mor grags pa'i shel bam
sbug dam rin po che dgyes rtsal sogs drag zhan mtha' dag nas zhabs kyi padmor 'dud cing phu dud che ba sogs te/ ji skad du/ dam pa rgyang na gnas na yang / /'khor

'dab phan pas ring nas skyong / /zhes dang / rgyal po rang yul che ba tsam/ /dam pa gang du phyin sar bkur/ /zhes rten 'brel gyi chos nyid du mchis lags pa dang / lhag par
gru 'dzin pho brang chen po nas kun gzigs bdun pa chen pos bdag rkyen dbu 'don gyi mdzad pas spyir bag dro zhing / yang sgos de sngon gzhan nas mjal phyag zhus pas nyer blangs
sku khams la gnod pa 'dra yang byung tshod mchis kyang rje rdo rje 'chang zhal rnam pa gnyis la phyag gnang ba'i nub mo mtshan gzim 'jam pa dang / zhabs brtan phul
ba nas sku la yar skyed bzhes pa sogs gong sa de nyid kyi rnam thar lcang skya rdo rje 'chang gi gsung rtsom de na'ang bsngags brjod bcas 'khod par gnang 'dug pa bzhin/ rje
rdo rje 'chang chen po de nyid ni/ dus dang gnas skabs thams cad du grub mtha' ris su ma phyed pa'i mkhas grub la gus shing / de dag gi gsung gi bdud rtsi bzhes pa'i dbu
bla yang gong gsal ltar dang / khyad par rgyal ba yab sras 'di rnams snyigs dus bstan 'gro'i mgon du bsam bzhin phebs pa yin dgongs pa'i thugs dad rang byung bcos min
du mchis pa'i rten 'brel gyi gnad dang / 'phags mchog phyag na padmo nyid kyi thugs rje rnams lhan cig 'dzom pa ngo mtshar bla med pa las byung ba'o/ /de nas 'dzam gling
skye 'gro kun gyi bsod nams kyi zhing mchog dam pa dang / yang sgos bod kha ba can pa'i bsod nams kyi bgo skal du rnyed pa jo bo rin po che'i sku drung du rab gnas chig sgrub

mdzad pa'i tshe/ gang zhig gcung rin po ches gzim chung khams gsum du sme brtsegs kyi sku khrus dang / gzhan yang shU aM ban/ bka' mda' rtsis gsum sogs la dges rdor rgyud dbang
tshar gnyis/ mkha' spyod ma'i byin rlabs lan gnyis tsam rjes gnang zur bka'i gras bcu phrag gcig tshe dbang mi 'dra ba lnga sogs so so'i zhus ngor 'dod chos de rnams
bstsal te/ gsang phu dang shel grong du khrom dbang sogs gdul bya rnams smin grol gyi go 'phang la reg par mdzad cing / gdan sa nas phebs gong du 'jam mgon gcung rin po
che'i gsung las/ da lam nga'am mthu stobs gang rung zhig gis phung po dbus su bzhag 'gro gsungs pa'ang lkog gyur rjen gsal gyi lung bstan 'khrul med du byung ba dang / gang
ltar gnas de'i mdzad sgo rnams grub ste rim phebs kyis/ brag yer pa/ 'brom stod 'phan yul 'da' bskor chibs bsgyur te/ na lendrar bdun gcig bzhugs te/ dbang rjes gnang
mang pos skal ldan smin par mdzad rjes/ lcags ri khra mo dngastag rtse/ rgya mda' sgrub rnying / rgya ma khri khang / de nas la mo dang / gtsang thog dge ldan gnas gzigs/
sa sgang dang / bde chen spus mgo dang skyid gshongs/ g.ya' ma lung dang bsam yas su bzhugs zhag nyer gnyis mdzad/ shing phag lo mjug der sku rten 'phrin las par chos skyong
zhal mi gzigs pa zhig byung ba ni/ 'gyangs min nas 'dzam gling bstan 'gro'i mgon po gong sa rin po che dang 'jam mgon mthu stobs

dbang phyug gang nyid sku zhi ba'i dbyings su phebs pa'i ltas dang / de'i dus su sku phebs thog rje rdo rje 'chang nyid la chos skyong gis dbu btsugs nas bka' bsgo dam bzhag
mdzad dgos zhus pa bzhin gnang ba nas bzung / yang yang sku phebs par grags lags/ gong gsal bzhugs gnas rnams dang bsam yas bcas par dbang rjes gnang lung gar phebs su
skal ldan rnams kyi zhus ngor bstsal zhing / khyad par bsam yas su bde mchog nag po lugs kyi dbang chen tshar bzhi/ phur dbang tshar drug drag po sgrol dbang / kun rig dbang
gnyis/ mkha' spyod ma'i byin rlabs gsum/ gzhan yang lha brgyad rjes gnang ljags lung 'ga' zhig dang / 'jam mgon gcung rin po che nas kyang kyai rdor rgyud dbang tshar
drug rta mgrin skyer sgang rjes gnang bcas bstsal bar mdzad/ de dus dbu rtse rigs gsum gling bzhi gling phran gtsug lag khang rnams la rab gnas cho ga'i sgo nas me tog 'thor
bar mdzad dus/ thal rlung cher g.yo ba sogs 'tshub nyams 'ga' zhig byung bas/ gter ston chen po kun bzang bde chen rgyal por gang ci'i brtag zhu mdzad pas/ 'jam mgon
gcung rin po che nyid khong gi chos bdag tu gter lung las/ nub nas sa skya'i gdung rgyud byang chub sems/ zhes lung zin de yin tshul dang / sku tshe'i tshad ma nges gsungs
pa'ang mngon gyur du go zhing / rje rdo rje 'chang nyid las/ so bdun zhe lnga 'phrang la tshe sgrub dang / /tshe dpag med sku stong rtsa bzhengs shing

mchod/ /phyeng sgrol drug cu re dgu sku tshe'i tshad/ /gsungs pa byung yang skye 'gro'i bsod nams ngan pa'i snod du seng dkar gyi 'o ma bzhin de bas so/ /mgo zla'i nyer gnyis
la sa skyar 'chi med bu khrid dam/ chos mtshan 'chi med bstan pa'i nyi ma 'di nyid sku bltams pa'i tshul gnyer dpon bgres pos bsam yas su yi ge'i brda sbyar ro//dgungs
grangs nyer brgyad du phebs pa me byi shar 'phral brag kha rdzong du bdun dang rtse thang 'bras gling du bzhugs zhag gnyis/ der khrom dbang ljags lung sogs bstsal/ de skabs
rtse thang 'bras gling nas grwa pa zhig la dregs byed yin khul khog tu brlams tshul la/ rje nyid kyi gsungs las/ de skabs nged kyis sngar med kyi srol gsar mi dgos byas
pas/ kho pa tshig za'i zhe nag gis nged kyi nu bo de 'das kyang gnod 'khyol tshul ngo so byed pa dang / gzhan yang 'bras gling bar mi shes pa gang byung yang kho pas yin
tshul dang / rtse thang lung spyir yang char pa bsrung tshul sogs byas shing / lus g.yar kho rang nas kyang grwa tshang dkrugs shing kho na byed pa sogs zhing bcu tshang
ba'i las la mthu rtsal yin pa'i kha so bton skad 'dug pas/ dgra bgegs ngo mtshar can shAkya'i bstan la rgyab kyis phyogs pa zhig yin pa la ni the tshom mi 'dug bzang ngan
gang yin na'ang yin du chug rang rang gi thog tu rnam smin khur nas 'gro dgos yin 'dug go zhes thugs 'ur nyams dang bcas gsungs/ de nas khra 'brug dang sang

nyin gtam snyan bzhugs khri'i mdun gnas gsar rdo rje 'chang nyid slob tshogs dang bcas chibs bsu'i ja gral thog dbus lho byang gi gnas tshul las 'phros pa'i don yod kyi dpal
mgur grol bas gnas gsar rdo rje 'chang nyid thugs dgyes rab kyi rtser son zhing / bkra shis chog mang skabs mdzad pa'i gar 'cham sogs gzigs phul/ mgon khang chen mor zla
mjug dus gtor mdzad skabs bla ma dang mgon po dbyer med nam mkha'i khams khyab pa zhig gzigs shing / rjes su bzung ba'i brda yang dag pa 'khrungs pa dang chabs cig snyan
brgyud kyi bstan pa dar ba'i 'phrin bcol gnad smin du bka' drin che/ 'jam mgon gnas gsar ba chen por rje nyid kyi gsung rtsom 'ga' zhig gi ljags lung 'bul gnang dang /
rkyen sel du grub thob tshe dbang zhig zhu bar mdzad pa ni dus 'dir phan tshun bka' 'brel rjes mar nges shing / de nas gong gi gter ston la lung zhu'i gras su/ bsam yas chos
skyong sku phebs min gyi skor mchis pa bzhin/ de lta'i tshig rigs shig la/ 'di la lha mi gnyis kas bskang bshags bya/ zhes gsungs 'dug pa la 'jam mgon gnas gsar ba chen
po nas/ lhas mi la bskang bshags ji ltar byed/ ces nyams ldan gyi gsung bcas bzhad/ chos sde nas phebs nyer/ phyi nang gsang ba'i bka' 'doms rnams zhib rgyas su bstsal
nas sri gcod 'bum par phebs skyel bka' drin che ste/ sku gsung thugs dgyes pa'i rnam rol du bzhugs shing / kha btags kyi g.yab

mo sogs mdzad pa ni rtsa ba'i bla ma rdo rje 'chang chen de nyid dngos mjal gyi tha mal rang yin lags/ de nas sger par grub thob tshe dbang zhig bstsal ba de'i tshe sger yum
'das pa'i zhe dgu 'dzin skabs bcas gshegs bzhugs tshang mar babs 'brel yang dag dang / de nas phebs skabs thal rlung kho na dang sger pa'i yab la shangs khrag byung ba
sogs 'tshub nyams shar ba ni slar 'byung gi mtshan ma dang / de nas rim bzhin chibs bsgyur te/ byed tshogs par rgyud dbang tshar gnyis/ smin gling du tshe dpag med lha dgu'i
dbang / grwa thang du rgyud dbang sogs dang khrom dbang / 'gar tshang dang bdun phud/ bdun phud chos 'khor kun rig dbang tshar bzhi sogs dang / gzhan yang zur mkhar/
rdor brag rig 'dzin chen po skal bzang dbang phyug de'i grwa tshang dang rmor dgon/ ra ba smad/ rnam rab/ gong dkar rdo rje gdan zhe re skye tshal/ yang rtse legs gling pa/
dpa' de'u/ yar 'brog thar gling / dga' ldan sprul sku/ 'om thang gong dang / ra lung / klu mo gdong dang stod thub/ dpe ston dang / nas lung bde skyid 'od 'bar/ rlogs
dang mdo lcang khar/ de nas a drung skyed tshal 'og pa nam klu lding / pad tshal khyung ram khyung rgyab/ rgyan gong zhwa lu ri sbug rnams su chibs bsgyur te/ sa dgon rnams
su kyai rdor rgyud dbang / phur dbang / kun rig rnams kyi dbang lan grangs du ma/ gur lha brgyad sogs chos srung dang / rjes gnang zur bka'i gras

du ma/ bskang ba chos spyod rigs rdo rje 'chang nyid kyi gsung rtsom mang po'i ljags lung gnas mchod/ bsnyen bkur mang 'gyed gya nom pa stob pa skye bo'i bgrangs yas la grub
rgyal ma sogs kyi khrom dbang / ris med kyi bla grwa rdzong dpon sogs la tshe dbang / rta mgrin sogs kyi rjes gnang sogs skal ldan gyi gdul bya du ma yang dag lam la 'god
bzhin par/ lcags dang ngor e waM chos ldan du khrom dbang / tshogs chen la rnam rgyal rjes gnang / thar rtse khang gsar/ klu lding sogs la/ mkha' spyod ma'i byin rlabs
sogs bstsal nas/ de skabs 'gro mgon 'phags pa rin po che'i thugs dam rten thub pa'i dbang po'i dngul sku mthong ba don ldan 'di nyid phyag tu son tshul ni/ rje nyid kyi
gsung las/ 'gro ba'i mgon po chos rgyal 'phags pa rin po che'i thugs dam rten dngul sku khyad 'phags 'di me byi zla ba bzhi pa sngon ma'i tshes bdun rgyal phur gyi 'grub
sbyor nyin yon tan rin po che du ma'i 'byung gnas dpal e waM chos ldan gyi rten brten par bcas spyi dang / khyad par thar rtse rdo rje 'chang chen po'i nang rten dngul gdung
rin po che la kyai rdo rje'i rab gnas 'bring po phul ba'i cho ga grub nas gling khang du 'jam mgon dpal ldan chos skyong gis kho bo mched 'khor bcas la/ dga' ston rgya
cher stsol ba'i thog/ sku 'dra rin po che 'di lo rgyus dang bcas gsol ras su gnang ba dang / thar rtser slebs skabs dpon rin po che dpon g.yog rnams nas sgrol dkar gyi
brtan bzhugs gnang ba

sogs mdor na rab gnas la shis pa'i rten 'brel mtha' dag ma bsgrigs lhun grub tu 'grig pa'i rten khyad par can 'di sa skya ngag dbang kun dga' blo gros sangs rgyas bstan pa'i
rgyal mtshan dpal bzang pos dpal ldan sa skya'i sde bstan pa gdung rgyud dang bcas pa'i 'thas su/ khyad 'phags gtsug lag khang gi rten gras su bzhugs su gsol ba 'di bzhin
ji srid bstan pa rin po che nam gnas kyi bar de srid du bzhugs pa'i 'phrin las mgon po che chung lcam dral 'khor dang bcas pas mdzod/ ces gsungs pa de bzhin/ da lta yab
rje padma bdud 'dul dbang phyug gi gdung rten nang gzungs su bzhugs skad dang / yang de lo tshe sgrub slob dpon tsha bo blo bzang don ldan gyis phul ba'i chos kyi rgyal
po 'phags pa rin po che'i phyag cha'i gras ljon dmar las grub pa'i gar blugs kyang gtsug lag khang der sbyor bar mdzad lags/ de nas byed spe/ gangs can srad rgod khro bu/
dge sdings/ rdzi lung sngon mo rdzong bdun/ rdo rje gdan pa/ bya gshong bo dong e pa sogs dgon pa rnams su gnas gzigs dbang lung sogs gong bzhin/ spyi dang bye brag gi
gdul bya rnams rnam grol thar pa'i khang bzang du 'dren par mdzad cing / gzhan ma rje de'i mdzad pa ni nam mkha'i mtha' dang mnyam na de dus kyi mdzad pa ji snyed pa brjod
pa yang de dang 'dra ba ste 'di yang gnad don du shes dgos shing / de nas sle'u dang ra ma se lung / bkra shis dar rgyas nas gdan sa chen po dpal ldan sa

skyar chibs kyi kha lo bsgyur te bkra shis dang dge legs kyi dga' ston gtang rag sogs kyis dus 'da' ba'i skabs so/ /sa ga zla nang rje rdo rje 'chang nyid kyi thugs bskyed
rlabs po ches ji srid bskal pa'i bar du zhal gyi dam tshig bskang gso gsar 'dzugs mdzad de/ de'i tshogs dbur rje rdo rje 'chang sku mched zhal rgyas su phebs shing / tshugs
gong gtso gtor bdun rgyab bye nas bzhag cing gtor dar mchod me'i khar lhung grabs kyis me nyen che tsam byung ba sogs ni/ lo de'i ston bdag mos dbus la phebs pa dang phyi
lo 'jam mgon mthu stobs dbang phyug nyid zhal mi bzhugs pa'i snga ltas su ngos 'dzin mdzad/ snron zla'i mjug nas chu stod zla mjug bar rje nyid tshe dpag med lha dgu'i
ljags bsnyen sbyin sreg bcas bka' drin che skabs 'jam mgon gcung dam pa nyid tshogs dbur phebs mu yin pa bzhin/ bde mchog sgrub mchod dus de gras kyi grwa gzhon zhig phyogs
la 'khyar ba sogs ngan ltas bstud mar byung tshul gsungs pa dang / de tsam nas gong dkar rnam grol chos dbang rgya mtshor gdan sar phebs nas bka' chos 'go tshugs pa
dang / gro bzhin tsam nas bzung bdag mos dbus la phebs rtsis mdzad mu dang / phur sgrub thog phur dbang tshar 'ga' zhig bstsal rjes khrums zla nas klu lding zhabs drung mi
'gyur rgyal mtshan/ rje drung ngag dbang / yon tan rgya mtsho sogs la sgrub thabs rgya mtsho jo lugs dang nyi sbas sgrol ma nyer gcig rnam sras rigs chen bco lnga rnams

kyi rjes gnang dang / sman bla klu dbang lha lnga sogs rjes gnang zur bka' zhe lnga tsam sbyong dkyil rigs gsum bcu gnyis spyi dang tshe dpag med lha dgu sogs dbang chen zur
ba bdun/ nA ro mkha' spyod sogs byin rlabs rigs lnga phrag rnams so sor rgya gzhung bod gzhung sgrub thabs rnams kyi lung sogs chos bka' rgya cher bstsal/ de mtshams gong
dkar rjer gong du bstan pa bzhin/ dpal rtse sogs yog dkyil chen mo rnams gsan bzhes mdzad rjes/ khrums zla'i nyer gsum nas 'jam mgon mthu stobs dbang phyug nyid kyai rdo
rje'i gzhi bsnyen la 'jug par mdzad cing / dbyug zla'i tshes 'gor bdag mos dbus la phebs pa dang stabs mtshungs su 'jam mgon gcung rin po che nyid thog mar sku rlung 'dra
bas rim gyis snyun lci tsam bzhes tshul dang / de dus mdzod 'dzin pa'ang dbus su phebs/ rje nyid kyis dam pa rnams kyi ngo mtshar rnam thar gtso bor gyur pa chos 'chad
sogs 'char 'phar gyi bstan mkhas bgyi ba rnams dang / gang ci'i rim gro'i zhal bkod bcas tshar phyin mdzad/ smin zla'i nang a Ni drung dang gong gi yum mchog dam pa de
nyid kyi nang rten dngul gdung rin po che gsar bskrun mdzad rgyu'i nang gzungs gdung tsha rnams la phyag nas dang / mgo zla'i nang khang gsar dpon chos skyong bzang po/ or
du su blo bzang tshogs gnyis/ tshe ring pi pi sogs la kyai rdor rgyud dbang dang / dmar po skor gsum gyi rjes gnang sogs 'dod chos kyi bdud rtsis blo gros bum pa 'gengs
par

mdzad rjes su mdos 'phrin 'chol nang so grub nas rta mgrin yang gsang gi sgrub pa mdzad pa'i skabs/ sa skya tshogs kyi dar chen la rlung gnon sgrog thag 'dogs mi thang du lhung
nas tshe'i dus byas par tshang ma ya nga zhing rnam rtog za ba zhig byung ba de bzhin rjes su dgongs tshe/ me glang lo'i dpyid rgyal dbang rin po che dang dbyar 'jam
mgon gcung dam pa nyid zhing brje ba'i ltas su ngos 'dzin mdzad pa bzhin don la'ang de ltar du 'khums so//dgung grangs nyer dgu phebs pa me glang rgyal zla'i nang rje rdo
rje 'chang sku mched kyi rgyun tsha rnams la/ zhal dkar ngag dbang lags nas dbu rtser rab gnas brgya tshar mdzad skabs/ nyin gcig 'jam dbyangs gzi 'od 'bar ba'i spyan gnyis
nas chab zegs ma zhig byung zhing / rta zla'i nang ngor pas 'jigs byed drug cu pa dang / gong dkar dpon slob rin po che nas kyang gtor bzlog mang du gnang mu'i dbo zla'i
tshes bzhir gong sa rgyal ba rin po che chos dbyings su thim tshul gyi dgongs rdzogs 'bul bar mdzod 'dzin lha sar phebs shing / rje nyid nas dgongs rdzogs su bde kyai
gsang gsum sogs kyi sgrub mchod gnang / de'i tshe klu lding zhabs drung rin po che zhabs 'bam gyi snyun lci mos ngor du khyogs la gdan 'dren mdzad rjes/ gza' skar legs
'dzoms nas mus chen sems pa chen po'i thugs dam ma ras bris tshe dkyil zhal phye nas tshe dpag lha dgu'i sgrub mchod brgya tshar gyi dbu tshugs mdzad/ de dus zla sked tsam
la/ gang

nas 'ong med pa'i bud med sprul gzugs 'dra ba lung pa du ma'i mi nor ngo shes ba zhig byung ba ni dus rtags lta bu yin 'dra gsungs/ mdzod 'dzin gdan sar 'byon nyer 'jam mgon
gcung dam pa nyid la chab bsags kyi 'goo zug dang dbye tshogs sku rten pa'ang 'byor/ de sngon nas bla ma dam pa du ma dang chos skyong 'ga' zhig gi lung / gzhan yang mo
rtsis sogs la babs pa'i tshe dbang rje gnang sogs tshang ma rje rdo rje 'chang nyid nas mdzad pa dang / mnyam du tshe chog gtor ma/ bka' bstan gsung sgrogs/ mdos gtor bzlog/
bskang ba/ sbyin sreg satstsha sogs sku rim sgrub 'os kun chos sde nyi zla zung / ngor chos lhun/ zha lu sogs su mdzad cing / gzhan yang rtsis bon nas 'byung ba'i gto
bcos sogs gang 'tsham mdzad skabs shig rje nyid lha khang rtser phebs te byes tshogs sku rten par sku gsol thog lung zhu nan tan mdzad pa lung don rbod gtong gi cho 'phrul
yin tshul dang / 'jam mgon dpal ldan chos skyong gi gsung bzhin bgyis pa 'thus tshul dang / phad bur lcags slang sogs bcug pa zhig zhags pas bcings te/ brag chung gi
rir gnon la de'i khar mchod rten byin can zhog ces dang / yang nam mkhar yul gyis gzigs te lam gyi bzhi mdor lha babs mchod rten bzhengs/ ma 'ongs pa mkhyen pa'i lha babs
mchod rten bzhengs dgos dang / gzim chung gtso bo'i shar lho rgyal mtshan dkar po 'dzugs dgos sogs dang rje rdo rje 'chang rang nyid

gdung spel gnang dgos sogs lung bstan gsal ba dang / de nas ring min 'jam mgon gcung dam pa'i sku mtshams grol kyang sbyin sreg gnang ma thub cing de'i tshes bcu drug nyin
g.ya' lung 'jag gshongs kyi 'khon sku la nyams gso gsar bskrun nang gzungs bcas legs par mdzad/ de dus lan cig rje rdo rje 'dzin gyi 'od gsal du/ sgo rum bse mgon chen po
yin dgongs pa'i mgon po'i zhal 'bag sngo thal char lhags kyis gdungs pa 'dra ba zhig ltag sgo rdo skas 'gor gzhan la 'gro tshul gyis byung bas thugs khral 'khrungs pa zhig
dang / de mtshams nas 'jam mgon gcung rin po che dgongs pa gzhan don du gtad pa'i rje rdo rje 'chang nyid la 'od gsal du mtshan ma bstud mar 'khrungs tshul dang / ngor
chen dpal ldan chos skyong spyan drangs te thugs nyams 'od gsal du 'khrungs pa'i mtshan ma ngan pa zhi phyir zhabs rim rgya cher mdzad kyang sku gegs bzlog med lta bus 'jam
mgon gcung dam pa mthu stobs dbang phyug nyid lo de'i chu stod zla ba'i tshes bzhi la/ zhing 'dir mdzad pa re zhig rdzogs te dgongs pa chos dbyings su mnal tshul dang
/ zhabs 'jug dgongs rdzogs rgya cher sgrub par mdzad pa rnams gdung rabs rin po che'i rnam thar zhal skong chen mor rnam thar bcas pa bka' bstsal ba bzhin dang / khrums
zla'i 'gor gdung tshwa rnams grub pas rje nyid lha khang rtse'i smon gnas yid 'ong tshal du bzhugs 'jags kyis phyag nas grangs gsog dang sbrags/ sku gshegs kyi zhal chems
bzhin

dri med rnam gnyis mi 'khrugs lha dgu rnams rdul dkyil thog nas ci rigs dang / phyi dro'i tshe mgon khang du slad kyi phrin 'chol sogs kyi thugs brtson mdzad/ de nas rje rdo
rje 'chang gi thugs dgongs la sku gshegs de'i zhe dgu zla mchod sogs la dge ba rgya cher ni mdzad zin/ lo mchod kun rig ni btsugs/ gzhan dge rgyun rang ma byung yang chog
da ko gdan sa mdzes rgyan dngul gdung khyad 'phags shig byung na sku gshegs kyi dgongs pa rdzogs thabs kyang de bas lhag pa med pa dang / khyad par gdan sa chen po 'di
la zhabs tog tu dgongs te thog mar dus mchod gtsug lag khang bkod legs mdzad rjes der bzhugs yul bgyid 'khrungs par/ sku mdog che skabs zhig gso mi rung ba'i rgyu mtshan
sogs snyan sgron bzhin lha mthil sprul pa'i gtsug lag khang chen por sku gsung gi rten khyad mtshar bzhugs kyang thugs rten khyad thon ma bzhugs par dgongs/ mchod sdong
'dzam gling 'od gsal 'di nyid bzhengs rgyu'i thig rtsa thar rtse paN chen gsung la sangs rgyas phun tshogs kyis mchan gnang bzhin mdzad rjes byang chub mchod rten gyi shing
bkod sogs bka' yis 'doms/ dbyug zla'i nang chos grwa lho byang pa/ yul chen pa/ nyi shar ba/ chos lhun pa sogs brgya skor la gsung ngag rin po che lam 'bras bu dang bcas
pa'i smin grol bsdus tsam zhig mdzad pa ni 'di nyid 'chad thengs gsum pa'i skabs so/ /

de mtshams nas 'dzam gling na blo ldan gzur gnas kun gyis bsngags brjod kyi me tog 'thor zhing 'dud pa'i yul du gyur pa mtshan mchog gsum ldan gyi gdung rabs rin po che 'jig
rten na phan bde'i btsas su che ba 'di nyid spel ba'i phyir/ sdom brtson ngur smig gi brtul zhugs las slar ldog ste sngags 'chang gos dkar lcang los mdzes pa'i skur bzhengs
su gsol bar/ lcang skya rdo rje 'chang / gnas sar rdo rje 'chang / 'jam mgon dpal ldan chos skyong / gzhung zhabs rin po che'i dgung blon chen po rnams dang bcas/ sde
dge sa skyong / zhu chen rin po che rnams kyis thog drangs/ mdor na rje btsun sa skya pa'i bstan pa rin po che thugs la bcangs so cog nas gdung rgyud rin po che'i sku che
ba'i lo rgyus zhib gleng gis sna drangs te/ gdung 'dzin gyi go sa rin po cher phebs dgos pa'i gsol 'debs nan tan chen po mdzad pa'i rkyen dang / rje rdo rje 'chang nyid
kyang snyigs dus kyi bstan pa'i me ro gso ba la sngags 'chang chos kyi rgyal po dang 'jam mgon a mes zhabs kyi rnam thar lhur bzhes don thog tu 'gyur pa'i thugs bskyed
dang / skye 'gro'i bsod nams mi dman pa sogs sgo du ma nas rten 'brel 'grig ste sngon bzhes pa'i dge bsnyen dang dge tshul gyi bslab sdom rnams gdul bya tshur mthong rnams
kyi snang ngor/ de skabs mkhan po rnams myang 'das kyis mi bzhugs par brten/ sngon du gtsug phud phul ba'i rten thub dbang 'od zer 'gyed spyan drangs pa'i

drung du bslab sdom las nyams pa dang / slar blang du med pa sogs nyes pa mi 'byung ba'i ched du/ sngags 'chang chen po dang / 'jam mgon a mes zhabs kyis mdzad pa ji lta ba
bzhin dam chos 'dul ba nas bshad pa ltar bslab pa 'bul chog tshul bzhin du mdzad nas ston mjug gza' skar legs 'dzoms thog chos lung rgyal po'i sras mo bzhon pa phun tshogs
tshe ring de nyid gsang rgya 'dzol med du padma 'dam na gnas kyang 'dam gyis ma gos pa bzhin du khab bzhes mdzad/ mgo zla nas bzung rje nyid kyi rje btsun sa skya pa'i
gdung rabs myur 'byon sku rim du/ gdugs dkar nyer bdun ma'i sgrub mchod brgya tshar grangs gsog dang / bdag mor rgyu dbang dang tshe dpag lha dgu'i dbang / sgrol ma nyer
gcig sogs rjes gnang kha shas/ khyad par so so 'brang ma'i rjes gnang brgya tshar rnams mdzad pa nas bzung rje btsun sa skya pa'i gdung rgyud rin po che ma 'ongs srid mtha'i
bar du 'byon pa'i ched kho nar gnang ba'i mdzad pa gcig pur bltas kyang sku tshe hril po 'khyol ba dang 'dra ba lags so//dgung grangs sum cur phebs pa sa stag dpyid
'go la gong bzhin gyis bla ma yi dam sogs kyi sku par rnams dang / rje rdo rje 'chang nyid nas sku par stong du nye ba/ mchod brgya mchod dgu sdom nyis brgya skor 'debs par
mdzad/ rta zla nas mchod sdong gi zangs dngul gser phra rgyan sogs bzo grwa'i bka' 'doms mdzad pa'i zangs dngul gser phra rgyan

skor rje nyid kyi zhal sgo las byon pa'i gdung rabs zhal skong bzhin dang / de'i tshe gzhung zhabs rin po che/ sde dge sa skyong drag zhan du ma/ zhal ngo so so/ chos sde nyi
zla zung sogs dgon sde mang po/ phyag gnyer drung gras/ bla gnyer chos gzhis mi ser sogs kyis phra rgyan gser dngul zangs sogs mang po'i zhabs 'degs phul/ nag zla nas
bzung rje rdo rje 'dzin nyid kyis rnam rgyal stong mchod ji song ba gsog gnang skabs/ gter ston rig 'dzin tshe dbang bkra shis kyis/ de'i gter chos zhig gi lung bstan las/
sa skya bo'i nang gi kun dga' mingaH rkyen bar chad dam sel dogs zon zabaH lha phur pa bsgrubs na mchog tu shisaH rkyen de grol bod khams phan bde spelaH zhes sogs kyi
lung dang o rgyan padma'i tshe chu ngo ma lo rgyus bcas stsol ba bzhes shing / de dang chabs cig rnam rgyal gyi sku gzungs 'bum ther bzhugs pa'i rnam rgyal mchod rten bzhi
bzhengs dgos tshul bzhin/ ngo mtshar rten bzhi'i gras rnam rgyal sku 'bum gyi byang ngos mchod rten 'di bzhi bzhengs gnang dang / brgya dpon bkra shis 'od zer nas rab gnas
brgya tshar mdzad/ chu stod zla nang nas bzung rje btsun sa skya pa'i gdung rabs myur byon ched du gzungs grwa lnga'i sgrub mchod brgya tshar mdzad pa'i cho ga rer gtso
mo'i sngags nyis brgya nyer gcig dang lha mo bzhi'i sngags zhe gnyis re/ 'khor sngags nyer gcig re bcas bstun bdag mor dbang bskur brgya tshar mdzad mu'i zla nang der/
ri khrod ma'i bum

chog ljags rtsom gsar sgrig steng nas thog mar gnang ste/ sgo rum du gsung bskang dang sbrags gsang rgya'ang grol zhing phun tshogs gling du phebs/ mi ring bar rje nyid kha'ur
sman chab la chibs bskyod skabs grwa lnga'i sgrub mchod chag med mdzad rgyu'i chas rnams 'gel khal dre'u phyir log pa sogs 'tshub nyams 'ga' zhig byung ba ni/ bdag mo
de yun ring mi bzhugs pa'i ltas dang / gro bzhin phur sgrub grol nas mkhan chen gsar bsko dang bcas bca' yig le tshan du ma 'di rnams ljags sgrig mdzad/ dbyug zla'i nang
de mtshams nas 'jam mgon gcung dam pa'i nang rten du bshad pa ltar/ lha chen 'khyam stod du mchod sdong 'dzam gling 'od gsal gser dngul sogs rin chen du ma las nang bzhugs
sogs sgrub tshul gdung rabs rnam thar lo rgyus dang rnam thar chen mo zhib gsal mdzad pa bzhin dang / 'di nyid kyi rgyal mtshan 'dzugs chog dang rab gnas bsdus pa du ma/
rgyas pa kyai rdor dkyil chog dang 'brel ba zhi rgyas sbyin sreg bcas mdzad dus/ shangs 'ba' ra sprul skus bum pa bcud ldan kha rgyan can gyi thog drangs/ dngos 'bul gya
nom pa'ang mchod sdong gi drung du bzhes shing / da'u dpon don yod nas gser srang brgya phrag gi 'bul ba'ang zhi ba'i sbyin sreg thog 'byor ba sogs ma bsgrigs lhun grub
kyis la nye phun sum tshogs shing / bum pa ni da lta tshogs chen rnam rgyal sogs la mdzad pa 'di dang / gser de las 'og nas 'byung ba'i bum sgo'i gser sku rdo rje 'chang
bskrun par mdzad/

tshul 'di ni bdag cag gi ston pa mnyam med shAkya'i rgyal pos chos kyi 'khor lo bskor ba'i tshe lha'i gtso bo zung nas gser gyi 'khor lo dang dung dkar po phul ba sogs dang
mtshungs par sems shing / de'i tshe dpon la dge bsnyen gyi sdom pa phog ste kun dga' rgyal mtshan du ming 'dogs mdzad/ dpon des zhabs brtan gsung rtsom zhus par/ byon dang
'byon 'gyur gyi zhabs brtan gsol 'debs bkra shis 'gyur med g.yung drung gnang nas re zhig tshogs 'don ma mdzad par slar chu lug nas gnang chog byung ba'ang ma 'ongs mngon
mkhyen gyi rten 'brel bla med du sgrig par mdzad par gor ma chag de nas gser dngul sogs kyi g.yogs ma grub pa'i shing 'bum de nyid la/ thub bstan lha chen gyi mkhan rabs
nyer bzhi pa brtson 'grus ye shes kyis kyai rdor rab gnas 'bring po brgya kha yar dang / mgo zla nas rje rdo rje 'dzin nyid kyis gshed dmar sgrub mchod brgya tshar gyi
dbu tshugs par mdzad do/ /dgung grangs so gcig tu phebs pa sa yos dpyid/ gser sku rdo rje 'chang gi bzo grwa dang rim gyis gser zangs g.yogs rnams mdzad mu'i dbo zla nas/
gong gi gshed dmar sgrub mchod 'phro sa ga tsam la grol bar mdzad pa'i dngos chog brgyad dang dgu la gtso bo'i nye snying 'bum chig khri bdun stong chig brgya nga gnyis/
gtso bo'i snying po rtsa sngags yum dang 'khor sngags rnams chig khri sum stong chig brgya nga gnyis re rnams ljags

bzlas su bstar zhing / rta zla sngon ma'i bcu bdun la sde dger dpal ldan chos skyong dang / phyi ma'i bco brgyad la tshe 'dzin dpal skyed bu khrid dam tshul khrims dpal rgyas
dbang mo'i yum phun tshogs tshe ring ma gshegs pas/ snga ma'i nyi dros tsam la sa skya'i nam mkha'i dbyings thams cad sprin kha dog lnga ldan sngar mthong ma myong bas
gang ba zhig byung dus/ 'jam mgon de zhing brjes pa nyid kyis mkhyen pa dang bcas rje de'i dgongs rdzogs su lo ltar dus dran gyi thog byams chos sde lnga klog 'don yang
mdzad/ dbo zla'i nang phun tshogs tshe ring ma'i dgongs rdzogs su 'jam dbyangs kyi sman sku ngo mtshar can 'di'i sku rgyu rten 'dam dpe bral mar grags pa sogs byin rlabs
phan che ba dang / rin po che dang sman sna'i tshogs kyi phye ma 'jim par bsres nas rje btsun rin po che grags pa rgyal mtshan gyi nang rten 'jam dbyangs gzi 'od 'bar ba'i
sku dbyibs 'dra gang lon mdzad nas ring bsrel rnam bzhis phyur bur bkang / rab tu gnas pa'i byin rlabs kyi gzi byin g.yos te bzhugs su gsol ba dang / yang a Ni'i drung
kun dga' bstan pa'i nyi ma dang rje nyid kyi yum mchog bsod nams dpal gyi dbang mo zung gi nang rten dngul gdung rin po che byang chub mchod rten phyag tshad can dbu zhabs
bar gsum gyi gzungs ring bsrel/ sku gshegs zung gi gdung 'dam la satstsha bla ma yi dam sangs rgyas byang sems chos srung nor lha'i sku par grangs mang bskrun pa sogs kyis
gtams te/ phra rgyan mchod

rdzas dang bcas ngo mtshar 'phrul gyi bka' 'doms tshar phyin mdzad rjes/ dam ye dbyer med du byin gyis brlabs te lus can bsod nams gsog pa'i zhing mchog dam par mig gi spyod
yul du gsal ba 'di dang / gang gi dbu bla thar rtse rdo rje 'chang nam mkha' bsam 'grub kun dga' mtshan dpe'i rgyal mtshan dpal bzang po'i snang brnyan sman 'dam las grub
pa ring bsrel rnam bzhi spyi dang bye brag gis phyur bur mdzad/ mi bskyod rdo rje'i phyag can du bzhugs pa de nyid 'dus tshogs nas rab tu gnas pa'i me tog tshar kha shas
dang / rje nyid kyis kyai rdo rje la brten pa'i rab tu gnas pa'i me tog gnad smin phul dus kyi gsung las/ ye shes sems dpa' phebs pa'i rtags kyang shar bas/ dgos 'dod
re skong 'di nyid la rje de rang gi dbu zhwa/ gos ber zhal dkar stegs bcas/ spyi blugs/ 'thor snod/ rdor dril/ nang mchod/ thod TA/ bum pa sogs bsod nams kyi zhing mchog
der phul ba yin cing / rje de'i sku drin ni nam du yang khyer mtha' ma mchis so/ /rgyu mtshan ci'i phyir zhe na/ yab rdo rje 'chang de nyid zhi bar gshegs dus rang nyid byis
pa na phra/ lugs gnyis kyi blang dor la rmongs pa'i dus/ chos 'jig rten gyi mgo 'don tshang ma dam pa 'di'i sku drin gyis bskyangs pa'o/ /zhes gsungs/ gong sku gshegs
zung gi nang rten 'jam dbyangs snang brnyan dang / dngul gdung phra rgyan can/ thar rtse rdo rje 'chang gi sman sku bcas/ de skabs bla brang shar na bzhugs pa

'di rnams lags/ de mtshams nas dbus kyi chos skyong khag gi lung bstan las/ ru mtshon mang po dgos tshul bzhin nang so dus mchod dga' ldan smug chung rnams kyi nang dang /
bsam gling mgon khang steng bcas su so so'i thugs chog gsar sgrig ltar 'dzugs pa mdzad/ yang spyan ltas shig la rtag 'tsher gangs mchod dgos tshul 'khrungs pa yang de bzhin
gsar sgrig mdzad thog snron zla'i nang rje btsun sa skya pa'i gdung rabs rin po che 'phel rgyas 'byung phyir dus mchod du/ zang tsha bsod nams rgyal mtshan dang bzang
po dpal zung gi sman sku ring bsrel rnam bzhi'i gang bur bskrun te ji srid 'khor ba ma stongs bar du rje btsun sa skya pa'i gdung rabs rin po che rgyun mi 'chad par 'byon
pa'i thugs bskyed bla na med pa dang bcas bla brang go bzhi las/ gdung rabs rin po che'i 'byung khungs su gyur pa dus mchod 'di nyid du bzhugs su gsol/ zla nang der mgon
khang khag bzhi dang dngos grub gling rnams su rje nyid nas bdun phrag re'i ring snga dro sgrol dkar yid bzhin 'khor lo'i bdag mdun bum bzlas rnams dang / de'i rgyas pa'i
sbyin sreg phyi dro chos skyong so so'i bskang phrin bcas dpal gyi zhal zas re 'dod don rnams 'grub par gta' ma bzung gnang gis/ skyed lhas su bdag nyid chen po bzang po
dpal gyi sku bstod gsar bsgrig mdzad pa dang bstun/ kun dga' tshe ring sogs kha shas sku 'bum rnam rgyal la mchod 'bul gyi sgro btags te/ slar yang gsang rgya'i thog chos

lung du rgyal yum sku drin can ma de nyid spyan 'dren par mngags te/ chu stod zla nang gsang khog nas gdan sar phebs par bcom ldan 'das dpal gsang ba 'dus pa mi bskyod rdo
rje'i rdul dkyil du smin par mdzad de rjes su gnang ba du ma dang / lha sku bde stong dbyer med don dam pa'i gshis las ma g.yos kyang ltar snang mthun sdeb kyi la nye shar
ba'i rim gro rnams rim bzhin mdzad/ gro bzhin phur sgrub dang bstun phun gling du tho rengs snga bar phebs skabs shig rje nyid kyi 'od gsal du rgyal yum nyid dang lhan
du brtse chen lha khang du phebs song bar/ gzim chung gi sgo 'gag de na rnal 'byor pa rus pa'i rgyan can bag dro ba zhig bzhugs 'dug pa des sna drangs/ brtse chen lha khang
sa chen sku 'dra rin po cher yab yum nas phyag gnang ste yab kyis yum la rten bshad gnang rtsis kyis/ phun sum tshogs pa mnga' ba gser gyi ri bo 'dra/ zhes sogs bkra shis
kyi tshigs bcad gsum sngon 'gro'i rten bshad mdzad skabs sku 'dra rin po che gzhan las gsal zhing dgyes nyams che ba zhig 'khrungs pa ni/ yab yum sku drin can las gdung
rgyud rin po che zhal rnam pa gnyis 'byon pa'i slar 'byung gi rten 'brel bla na med par yid gnyis dang bral/ khrums zla'i stod la gong gi gser sku rdo rje 'chang yang
tshar phyin nas/ nang gzungs kyi gtso bo gu ru rin po che'i sku tshab gter lnga'i nang tshan bye ma a krong gi sku gu ru yab yum gyi byang sems dkar dmar 'dres shing phyag
nas ma/ ring bsrel

'byon bzhin pa sde srid gtsang pa'i nang rten gras 'jam dbyangs bsod nams dbang po'i phyag babs de dang / gnyan phu chung ba gtsug tor rgyal pos zhong bar mdzad pa'i sa 'jam
zhal sprod sa chen gyi phyag nas brgya tshar dang / rje btsun sku mched kyi phyag nas dang thugs dam rten byin can/ sangs rgyas kyi 'phel gdung lnga rnams kyis thog drangs
ring bsrel rnam bzhi grangs mang nyung tsam ma gtogs mchod sdong nyid dang cha 'dra bzhugs par/ gza' skar dge ba nas thor nas sgrub par mdzad/ rje nyid kyi slob dpon
dang / mkhan po 'dus tshogs bcas nas kyai rdo rje'i dkyil chog dang rjes 'brel rab gnas zhag bdun ma rgyas pa'i sbyin sreg 'o thug sgrub pa/ gzhan yang gtsug lag khang rnams
su sna lnga'i mchod pa/ dge 'dun bsnyen bkur/ mchod phreng bstar ba/ phyi skor la me tog 'thor ba/ 'phan sku zhal dbye/ ston mo'i thog spyi sger legs skyes bzhes pa/
'go bzo bar gnang cha/ mnga' zhabs la 'bru 'gyed/ gzhas sogs cha lag tshang ba'i tshul gyis mdzad cing / gser sku rdo rje 'chang la na bza' sogs dang / sku gshegs kyi rgyun
bzhes 'dren chas/ dkar yol dang shel spyad ngo mtshar can du ma/ dngul srang lnga bcu ma'i ting bcu gcig dang / mi ring bar rje nyid kyi 'phrin las zur sbug pha sgar sogs
nas sbyin bdag dad can rnams kyis phul gras dkar shel gyi mchod spyad/ rgyu tshogs las grub pa'i me tog phon bcas phyag tu son pa bzhin slob dpon rin po che

bsod nams rtse mo dang / chos rje khu dbon/ a mes zhabs sogs kyi dus chen mgo zla ba'i tshes bcu gnyis zhabs bskor la phebs/ gdong mchod sdong gi drung du phul zhing thugs
smon rgyal sras kun tu bzang po'i rjes 'gro'i mtshams sbyor yang mdzad/ de nas bzhi thog tu gsang rgya 'dzol med du phebs nas gzim phug sprul sku/ lcang skya'i sku tsha/
zhwa lu mkhan po/ skyo mda' bla ma 'jam dbyangs kun dga' bstan 'dzin bzang po bcas par gsang 'dus 'jam rdor/ nwa ro mkha' spyod bcas dang / yang gzim sprul/ sde dge bla ma
sangs rgyas bzang po/ bsod nams rgyal mtshan/ 'dam bla ma bstan yar/ sangs rgyas dbang phyug sde dge chog dpon kun dga' 'phrin las/ skyong mda' bla ma rnams la gdugs dkar
gnyis/ dri med rnam gnyis sogs dbang chen bcu phrag lnga dang / mkha' spyod skor gsum byin rlabs/ dmar po skor gsum dang / rnam sras rigs can bco lnga'i rjes gnang / chos
srung rjes gnang / zur bka' bcu gcig 'jigs byed rwa lugs bcu gsum ma'i dbang khrid las gshin skor gyi rjes gnang bcas chos skor tshang ma ljags lung skor yang bstsal/
gshed dmar lha lnga'i dbang lung bcas/ gnas gsar rje nas sde dge chog dbon la chos bka' rgya cher bstsal dgos kyi bka' bzhin du/ las can gyi zhal slob gzhan dag kyang rjes
su bzung / 'jigs byed rwa 'khrid dus ngo mtshar 'di ltar mthong ste/ de'i 'bras bu rdor 'dzin gyi

sems 'dzin gyi dbu tshugs nyin/ skyid grong gnas po gsung rab kyis/ ral gri yu ba la rdo rje pha lam gyi rgyan ldan zhig khyer nas glo bur du byung ba la/ rje rdo rje 'chang
gi gsung las/ gsung rab dang ral gri dang / rdo rje pha lam gsum gyi ming bkra las bzang ngan ci yin shes ldan dag gis rtogs nus gsungs te zhal byang 'byar ba dang bcas
da lta'ang dbang rdzas khang gi 'jigs byed phyag cha'i gras su bzhugs su gsol ba lags/ yang de lo gdan sa'i gtsug lag khang g.yu thog sogs khag bcu bdun tsam du bla re/
thang ka ting phor bdun tshar/ rnga/ dung / 'khar rnga/ 'thor snod/ DA ma ru/ nang mchod/ rol mo/ sil snyan/ phud phor/ pad sder/ sgo lcags sogs sbyor 'jags mang du mdzad
pa 'di rnams kyang / gdan sa chen po dpal ldan sa skya 'dir ngo mtshar ba'i gtsug lag khang gi rten gzhi/ sprul pa'i lha khang chen mo rnams kyis thog drangs gtsug lag khang
ji snyed bzhugs pa las/ bar skabs su si tu byang rgyal lha sa rdzong pa sogs bstan dgra gdug pa can rnams kyis nyams chag du ma btang bar sngags 'chang chos kyi rgyal
pos nyams gso mdzad pa nas bzung / gong ma rim can gyis gces spras su mdzad pa'i rgyun bzang po mi nub pa'i ched dang / lhag par rje btsun sa skya pa'i gdung rabs rin po
che 'dzam gling bstan 'gro'i dpal du myur bar phebs pa'i ched du dgongs par mdzad do//dgung grangs so gnyis su phebs pa lcags 'brug lo nas bzung /

gong smos bzhin chag med bzhis mtshon nyin zhag phrugs re'i sgom sgrub nyer bdun tsam mdzad pa rnams je rgyas su gtong bar mdzad pa dang / de lo mgon po'i chos skor mkhan chen
chos bkra shis sogs zhal slob 'ga' zhig la stsol ba'i tshe/ khyab bdag dgon gsar ba chen po sngags 'chang bsod nams chos 'phel gyis rje nyid la dbugs dbyung gzegs bstod
dang bcas pa sa skya ba'i gdung rabs 'byon par lung bstan pa dang / slob dpon bram ze mchog sred kyis sba sder la lcags dkrol ra ma lug gi rgyan btab pa zhig tu gsol ja
dron mo bstsal ba dang / mkhan chen ngag dbang chos grags mnal lam du 'khrungs tshe mgon des mdzad pa'i pod chen drug gi 'grel par ljags lung zhu 'dod kyis glegs bam rnams
myur po bzhes skabs mkhan chen de gar phebs mi snang ba zhig 'khrungs shing / sa gar mi 'khugs pa'i dbang grub phral gsang rgya grol legs 'bul dang / mi ring bar sman
chab la phebs skabs ma mo chu gyong ba'i khar/ nyin gcig chab steng du sbrul zhig la snying rje kun nas bslangs te ljags phu mdzad pa'i rkyen gyis zhabs mtheb la zug gzer
'khrungs bas bla sman rgyal tshe ring nas drag yin tshul zhus/ je lod kyis mar lam skyed lhas mgon khang la phebs ma bde/ sgang ma khar yum mchog nas dbu mthing bzhes skabs
chibs bshol ba'i tshe/ zhabs nad sang dengs su gyur pas zhabs phyi kun de gar ha las/ skye pho mo glu gzhas kyis mdun bsus/ gdan sar phebs pas zhabs skyon

ci yang ma byung / 'phral du 'tshub kyang 'gyangs min nas thugs 'dod 'grub pa'i la nye bzang bar ma zad/ dbu mthing bzhes 'phral snyun las grol tshul de bzhin rje nyid 'byung
bzhi la rang dbang thob pa'i dgongs gzhi khyad par can no/ /de'i sang nas yang sngar bzhin snyun gzhi des zla phyed tsam skyed ma bzhes tshul gyis thugs nyams 'ur te/
sman bcos rnams chab la bskyur nas/ sngar nas 'od gsal du 'khrungs shing phyis su rjes gnang yang gsan pa 'jam dpal nA ga rakSha'i bsgom bzlas bsrung skud bcas mdzad pas/
zhag shas nas klu mang po zhig shi ba'i mtshan ma 'khrungs te snyun las grol ba'i tshul mdzad/ snron zla'i mjug nas zla gcig ring rnam 'dren dam pa de nyid/ gnas gsar rdo
rje 'chang chen po'i sku drin gsob ched dang / rje btsun sa skya pa'i sde bstan pa gdung rgyud dang bcas pa'i sku rim du/ rwa tshar thun mong ma yin pa'i lugs 'jigs byed
bcu gsum ma'i sgrub mchod brgya tshar grangs gsog mdzad skabs kyi chu stod zla ba'i tshes bcu gcig nyin gnas gsar rdo rje 'chang zhi bar gshegs pas dgongs rdzogs kyi go
chod byung ba sogs/ lkog gyur rjen gsal gyi thugs mkhyen yin pa la bsnyon du med cing / dgung zhag nam rdzogs bar mkha' spyod ma'i sin dkyil sgrub mchod chag med kyi sngags
sdom oM gsum ma nyi khri dgu stong bzhi brgya tham pa/ sku stod lnga stong nyis brgya go gnyis/ mchog sprul myur 'byon zhe dgu rnams mdzad cing / de lo ga ya dha ra'i
bu chu'i snod

gas pa dang / bsam brling lha mchod dus gur kar chag pa rnams ni dbu bla 'di zhing khams brje ba'i rtags/ rje de nyid ni rnam kun nyin mtshan khor yug tu bstan 'gro'i don 'ba'
zhig gis dus 'da' ba las rnam g.yeng le lo'i dri ma phra mo tsam gyis ma gos/ 'jam mgon gnas gsar ba chen po de nyid gshegs pa nas bzung srod tho rengs nyin bar gung
tshigs skabs sogs yud tsam re bzhugs skabs/ thugs la skyo shas dang / khyad par da ni rje btsun gong ma'i thugs dam chag med kyi rim pa kha gso ba rnams kyang / zhu yul shin
tu dkon pa 'dug dgongs pa'i thugs 'dun du dung dung lhang lhang bcas nges 'byung gting nas 'khrungs pa'i zhal 'don dge sbyor la/ dus rgyun las kyang thugs brtson gyis
rtsa ba'i bla ma dam pa rnams kyis dgongs rdzogs dang / skye 'gro sems can thams cad kyi don du smin rgyas su mdzad/ rje de'i dgongs rdzogs dang bstun lo re bzhin 'jigs
byed bcu gsum ma'i rdul dkyil sgrub mchod gshom rgyas pa dang bcas zhag bzhi'i khongs su/ ya ma rA dza bzhi stong brgal tsam dang / gsol 'debs bzhi brgya lhag tsam re mdzad
cing / phyi lo dus chen nyin dpal sa skya'i lha chen thigs g.yab gtsug lag khang du/ de nyid kyi 'dra sku rin po che gsar bskrun ring bsrel rnam bzhi phyur por mdzad/
rab tu gnas pa'i me tog gis mnga' gsol bar/ dbu zhwa/ na bza'/ phyag phreng / phyag cha/ mchod pa'i yo byad bcas de nyid kyi nyer spyad ngo mas spras te bzhugs

drung sna lnga'i mchod pa 'bul gnang dang / gzhan yang gsung gi bdud rtsi bzhes pa rnams bstan 'gro'i ched so so'i skal ba dang mthun par spel gnang dang / rje btsun sa skya
pa'i bstan pa'i rtsa ba 'khon rigs dri ma med pa'i gdung rabs spel bar bka' bstsal sogs ngal ba lhur len gyis dpal ldan bla ma dam pa'i dgongs rdzogs su stobs pa dang /
sngon du dgung grangs nyer gnyis thog gi spyan ltas ngo mtshar can de bzhin dang / de lo khrums zla'i tshes gsum tho rengs gnas gsar rdo rje 'chang dpon g.yog tshang ma
sa skya'i bla brang phun tshogs gling gi dbang khang du mjal bar/ ga ya dha ra'i bum chu'i snod la skyon tshul de zhu gnang la/ skyon med 'gro gsungs shing / rje de la dgongs
rdzogs 'bul rten yin dgongs pa'i khyad mtshar gyi gos phon chen 'bul nyams dang / zhabs gras sbyin rgyam yin snyam pa zhig gis/ yig brgya mtshal dam ma zhig phul nas
rje bla ma snyun skabs pad dkar sprul sku'i lung bstan de 'di yin zer ba kha phyed nas gzigs pa tshigs bcad kha shas byung ba thugs dran mi gsal ba'i tshul mdzad/ yang skabs
shig gnas der gnas gsar rdo rje 'chang nyid bzhugs te maNDal tshom bu du ma zhig gi mthar mchod gtor bshams nas phur pa'i dbang sngar gsan ma myong ba zhig bstsal ba
dang / gzhan yang rnam 'dren de yang yang phebs te rje btsun sa skya pa'i zab chos kha shas la bskyar chos mdzad pa dang / sku'i rnam 'gyur zhi khro du ma'i sgo nas lugs
gnyis kyi blang dor

stsol ba sogs mtha' yas pa zhig 'khrungs pa ni/ 'khrul zad rje btsun gong ma rnams kyi rnam thar kho na ste/ sa skya pa chen por 'jam pa'i dbyangs gtso 'khor/ rnam 'byor dbang
phyug zhang ston chos 'bar sogs dang / 'jam mgon bla mar/ srid pa kun tu legs par sbyangs pas na/ /rmi lam na yang chos kyi sgo rnams kun/ /dge ba'i bshes kyis dngos
su 'doms par mdzad/ /ces sogs mang du gsungs pa bzhin dam pa'i khyad chos sha stag go /de nas dbyug zla'i tshes bcur 'bum thang sa paN phyi rten nyams gso gsar skrun lta
bu mdzad nas rje nyid kyi rgyun gyi phyag tsha lnga stong bzhi brgya don bdun sogs nang gzungs grangs mang bcas byin rlabs kyi gzi byin 'phro bar mdzad/ mgo zla'i bde mchog
sgrub mchod thog tshogs yongs la DA ma ru/ nang mchod/ thod snod gsar bskrun rnams sbyor 'jags kyis sgrub mchod dang dus mdos sogs kyi tshogs dbur phebs pa'i skabs so//dgung
grangs so gsum du phebs pa lcags sbrul rgyal zla'i tshes gnyis nas bzung 'di yin med pa'i snyun gzhi thu ba zhig bzhes pa la/ nub gcig gzim shar gyi gnam sa bar gsum
li khrir gzigs pas/ da rang sku tshe 'pho rgyu yin 'dra dgongs pa'ang 'khrungs mod/ sman bcos rim gro dang thugs dam zab mo'i mthu la brten rta zla'i mjug nas rim dengs
kyi tshul bzhes mur/ gzim shar mgon khang du zhal gyi dam tshig bskang gso mdzad pas sku lus sor chud/ de nas rdor brag rig 'dzin chen pos lung

bstan gdung rabs myur 'byon sku rim du/ gra lnga dang dmar po skor gsum gyi sku par grangs mang dang / de dag gi sku gang legs bzhengs dgos babs pa bzhin/ gra lnga lugs sku
rnams sde dger yon sbyar gyis zhus/ gong gi sku par grangs mang de dag gdung rabs myur 'byon ched dmar po skor gsum bzhengs rgyu'i bca' sgrigs la rten 'brel rang 'grig lta
bur/ de dag gis mtshon sku par mang po de sngon nas gsar blugs grub 'phral yin pa bzhin/ brgya stong sogs phyag btab grangs mang dang / sku rgyur byin rlabs rten 'dam
mtshal sogs dbang rdzas dmar po sna 'dzom 'jim gtsang la byin rlabs mdzad pa dang bsres te/ tshom bar mgon khang du tshul khrims bkra shis sogs nas shin tu gsang bar bzhengs
te/ thun mong dang thun mong ma yin pa'i gzungs bcas snron zla'i 'gor grub 'phral rje nyid kyis phyag nas tshar gcig dang / chos las pa bstan 'dzin rin chen gyis brgya
tshar mdzad/ gzhan yang gdung rabs myur 'byon ched mkhar thub bstan dge 'phel du lho byang dge 'dun brgyad grwas/ rje btsun rin po che'i bla ma'i rnal 'byor dang 'phrin
bcol sogs zla gcig gi ring bgyis/ zla mjug tu brtse chen lha khang rgya cher bskrun par mdzad pa dang / chu stod zla nang phur sgrub 'phrin 'chol gang tsam la ri nag rtser/
bye ma ngu ba'i kha gnon gyi rigs gsum mchod rten gsar bskrun dang / skyed lhas phrin 'chol la yum gyi gnas gzigs ched/ yab yum lhan du phebs te

byes 'gyur du nub gcig bzhugs/ gnas gzigs grub nas mar lam lha 'phreng lta bu'i rgyu ma lam gyi sked tsam phebs dus/ rbab rgyugs shig byung yang ma skyon/ bsam brling du'ang
zhag gcig dang mar lam ri nag rtser mchod rten rnams la phyag nas 'bring po mdzad rjes/ ri bya sder ma'i ltag tsam du phebs dus/ nam mkha' dbyings shin tu dwangs par dbon
po ri'i thad du sprin dum zhig 'dus te zim char 'bab pa dang / brag chung nas bde gling lcags ri'i bar 'ja' tshon 'od skor lta bu zhig kyang shar bas thugs la ya mtshan
che ba zhig 'khrungs/ gro bzhin phur sgrub grol nas slar yang grwa lnga sgrub mchod drug cur nye bar gsog gnang gis/ yum la dbang grangs gsog mdzad/ de sngon nas sde dge
zhu chen rin po ches gzim chung 'phrod min yang brtag ngos gdung rgyud myur 'byon gang ci'i mtshams la thugs bsam cher bskyed dgos tshul gnang ba bzhin/ yab rje rdo rje
'chang gi gzim chung 'chi med rdo rje'i gur khang rgya bskyed de/ rten 'brel khyad zhag bcu skor la tshar phyin par mdzad/ mtshan yang 'dzam gling phun tshogs dpal 'bar
du gsol te/ gu ru drag dmar sgrub mchod kyis thog mar byin gyis rlabs/ de rjes rdo rje phur pa'i ras dkyil sgrub mchod kyang mdzad pas byin chags shing thugs bag phebs pa
byung gsungs/ khrums zla'i nyer gcig la dpal sa skya'i rgyab ri sengge'i gdong can gyi mig g.yon mtshon byed brag 'bur thad nas glo bur du zhig ral byung bar kun thugs

dogs za ba'i skabs/ rje nyid kyi 'od gsal du/ 'jam dbyangs 'od 'bar ba'i sku drung na rje nyid bzhugs par/ rje btsun grags pa rgyal mtshan gyi zhabs gras yin dgongs pa'i grwa
pa zhig dang gsung gleng mur/ brag ri zhig tshul de gsungs/ grwa pa de na re/ 'di rje btsun rin po che zhing khams brje skabs kyang byung bas chos rje pas rje'i dgongs
rdzogs dang gdan sa'i sku rim gnyis char la dmigs nas 'jam dbyangs gzi 'od 'bar ba'i sku 'di bzhengs pas skyon ma byung / da lta'i 'di'ang dpal sa skya pa'i bstan srid la
gnod pa'i lcags glang zhig 'thon nyer yod pas zer mur/ rje nyid kyi thugs snang la/ thang sku zhig gi ldebs la ri sngon po gnyis phan tshun rgyugs pa'i sne mtshams nas/
glang sngon po mig khra hrig ge pa zhig rwa nyug ge 'thon nyams byed pa 'khrungs pas/ grwa ba des sngar gyi 'phros las/ da lam yang 'jam dbyangs gzi 'od 'bar ba'i sku tshad
dang mnyam pa'i 'jam dbyangs kyi sku zhig bzhengs na ngo che zhing / de mtshungs nyin gcig nang yum rgyas pa tshar gsum bklags pas phan nam zer ba zhig 'khrungs pa bzhin/
smin zla'i bcu dgu la thigs g.yab lhor dbu rtse 'jam dbyangs gzi 'od 'bar ba dang mnyam pa'i rje btsun 'jam dpal dbyangs sman 'dam las grub pa'i byin rlabs kyi gzi 'bar
grang gser leb byugs can sku rgyan na bza' mchod cha sogs dang / gzungs zhugs thugs kar gzhug rgyu'i 'jam dpal gyi sku zhig thigs g.yab rten gras nas 'tshol bar mdzad

pas/ mangga'i mtshan can phyag babs li sku mkhyid gang tsam zhig phyag tu thebs pa'i gsham yig la sbyin bdag gi ming / bsam 'grub phun tshogs kyis bzhengs zer ba'i tshig sgra
legs pa de bzhin/ ma bsgrigs lhun grub kyi rten 'brel lta bur byung bas bstan srid lar rgya la nges par phan pa zhig yin no/ /gsungs pa'i sku 'dra rin po che 'di la dbu
zhabs bar gsum gyi gzungs ring bsrel dang bcas pas phyur por gtams shing / khyad par ri bkra ngan pa bzlog pa'i 'dod gsol bcas 'bul gnang gis/ kyai rdo rje la brten pa'i
rab gnas 'bring po dang / gzhan tshar 'ga' zhig bcas dam ye dbyer med du byin gyis rlobs par mdzad do/ /de lo gzhan zhabs rin po che nas sku rim thugs brtson 'ga' zhig
gnang dgos byung ba ltar/ 'di yang smin zla'i nang rdo rje 'chang nas bdud 'dul phug tu bskang phrin gnad smin la zhag shas thugs gzhol/ de nas mdos chung gi tshogs dbur
phebs kyang de dus mtshan 'grul bsrung dgos stabs gtor rgyag la ma phebs/ dus mdos thog sde dge gnyer pa sngo ye sogs dang / hor kre bo dpon sde dge sras mo bcas dang / gnas
gsar rje'i phyag mdzod sogs kyang 'byor pas/ so so'i blo dang 'tsham pa'i lugs zung gi bdag rkyen dang / phyag mdzod nas bo dhI tsitta'i phyag phreng rgyan ldan zhig
phul/ de nas lha chen mkhan po chos bkra shis sogs zhal slob 'gar mtshan nyid kyi yig cha rgya bod mang pos mdzad pa'i ljags lung phon chen yang stsol bar

mdzad do//dgung grangs so bzhir byon pa chu rta dbo zla'i nang gdung rabs myur 'byon ched du rje nyid nas khyad byang mgon khang du/ gtor bsngo chen mo'i nang gi chos skyong
tshang mar gtor brgya rtsa gsog gnang dus/ gong gi phyag phreng de mdzad chog byung bas/ phyag mdzod 'jam dpal gyis phul yang don la gnas gsar rdo rje 'chang de nyid kyi
gdung rabs myur byon rten 'brel bsgrigs sam snyam gsungs/ gzhan yang gdung rabs rin po che myur phebs ched smin grol gleng rta nag thub bstan mkhan po bstan 'dzin rgyal
mtshan/ dza lung pa 'gyur med gsang sngags bstan 'dzin sogs kyis 'khor lo/ za yig rim gro'i zhal bkod sogs tshang ma chos sde rnam gnyis/ ngor/ bkra shis chos sde/ gong
dkar/ sde dge lhun grub steng sogs gtsang dbus khams kyi dgon sde rnams kyis thog drangs sangs rgyas kyi bstan pa ris med grub mtha' dang / rtsis bon nas sgrub dgos sogs
tshang ma dang / jo zhal rnam gnyis/ mtha' 'dul yang 'dul/ ru gnon gyi gtsug lag khang / rgyang dang rgyang 'bum mo che sogs sngon gyi gnas rnying du mar zhabs tog dgos tshul
bzhin rtsad gcod mdzad pas/ mtshal ris ye shes sgrol ma rten brten pa bcas deng sang gar bzhugs su la yang zhu rgyu ma byung / 'dan klong thang sgrol ma'ang sku chung
ngu zhig las med skad bcas/ tshang mar mchod 'bul rgya che nas sne 'brel bar ci smin mdzad/ de nas

zhal dkar sman ram par bskul ma mdzad pa bzhin srid 'bebs sman dang zas spyod tshang ma yig lam nas phul ba dang bcas/ gong sar snyan zhu 'dzol med zhus pas phyis su'ang 'di
la thugs 'dogs lhag par che/ gang ltar snga phyi bar mtshams kun tu rje btsun sa skya pa'i gdung rabs myur 'byon kho nar thugs brtson 'di nyid gcig pu'i sku drin yang bskal
pa rgya mtshor 'khyer mtha' mchis min blo ldan gzur gnas dag gis dpyod par zhu/ nag zla'i yar tshes la rgyal yum/ lha chen mkhan po/ mus chen/ zur 'char grub dbang sogs
la/ dbang lha dmar chen dang dmar chung skor gsum sogs gnang skabs shig spyan ltas su/ dpon po ri'i rtse nas lha rgyal 'then pa'i skad gsal por gsan pa dang / bzhi thog
ltag gi bskor lam du mi zhig gis tsandan dmar po'i khur po shin tu che ba zhig 'khyer yong ba dang / yang lha khang rtse'i mdzod nag nang khug ma ser po zhig na TaM ka
nyung ngu las mi snang bar/ mi zhig nas da 'di TaM kas myur du khengs yong rgyu yin zer ba 'khrungs pa 'di la ni/ phyi ltar na slar 'byung 'og tu sa khyi lo'i mdzad skabs
gsal ba bzhin dang / nang ltar na khams gsum dbang du sdud pa'i gdung rgyud rin po che myur du zhal gzigs kyi brdar gor ma chag de lo gong sa rin po che blo bzang bstan
pa'i dbang phyug 'jam dpal rgya mtsho dpal bzang po gru 'dzin gser khri rin po cher mnga' gsol skabs rje nyid phebs bzhed thun mong ma yin pa mchis rung /

gdung rabs rin po che nyag phra bas bcad rgya dang / zhabs dreg zhabs 'bam sogs sgo du ma nas phebs ma bde bas mdzod 'dzin shes rab phun tshogs la bka' 'doms bzhin phebs/ de
nas chos grwa lho byang gi spyi chen bzod rgyan gyis gzhis rtse bkra shis sogs bkug nas/ thub bstan lha chen gyi rung khang ngam g.yos khang dpal 'byor rgya mtshor khro
chen gsar blugs skabs/ der shis brjod dang khro chen gyi mtshan ljags sgrigs mdzad pa dang mnyam du/ dbyar chos chen po'i tshogs dung dkar po rgyang grags gsung bskul dus
gcig 'dzom pa'i rten 'brel bzang por lhun gyis grub ste/ mtshan yang 'dod dgu rgya mtshor gsol zhing rje nyid nas sgrub gnang gis tshogs bdag thab 'khor yang 'jug par mdzad/
snron zla'i tshes bcu phun sum tshogs sbyor nyin rje rdo rje 'chang nyid nas lo gnang dus kyis bcud bum gter 'char can sgrub gras kyi gsung chog de grub 'phral gung
tshigs dang bstun/ chos lung nas rgyal po bsod nams don grub sras 'khor rags bsdus bcas 'byon pa'i gnas tshul gyis thog mar/ mthong smon na da ltar bzhugs yod zer ba gsan
pas/ smon pa'i sgra de bum sgrub kyi tshig sgrar legs shing / de nyid rgyal yum mchog dbu bsil grub nas sku rgyan bzhes skabs sang nyin mjal 'dzom thog ma dang rang 'grig
lung srol gyi sos bskor zhes gos rgyan gzab 'chor skra khru bza' btung 'byor pa dang bcas rten mjal bskor ba glu gzhas rkang bro sogs skyid nyams byed srol nas/ chu

zam sogs zhabs phyi rnying gras thog drangs sde nub pas dga' gzhas byed pa dang 'grig pa sogs ni/ 'jam mgon bla mas/ gang na thod dang skra gsar dang / /gar dang rol mo'i sgra
yod pa/ /de na mya ngan yod min pas/ /des na rol mo bsngags pa yin/ /ces gsungs pa'i don lags/ de nas rgyal po dpon g.yog nas 'jal phyag dngos gzhi dang / phar legs gsol
gnang rgyu tshes bcu bzhir mdzad rgyur de sngon ma bsgrigs kyang / sa skya'i g.yas g.yon mdun gsum na dar 'dzugs dang / chu mig rdzing kha nas bu mo byi lo ma lo bdun
lon pa gsum gyis/ rigs lnga dar dpyangs DA dril bum pa me long thogs nas khrus kyi stangs ka byas te chu khyer dgos bzhin la/ dkar po rnam gsum gyi phyi rten thog nas byon
pa'i 'jam chur grags pa 'di nas bum pa gang khyer ba de'ang mjal gong slebs pa dang / phan tshun legs so khyer mi rnams kyang gos rgyan gzab ma dang / lhag par phar gnang
rgyu'i thog ci'i lo rgyus legs bshad kyi gsung shog rgyas pa ljags rtsom ma de mgron gnyer rgyal tshing nas rim bsher gyis stobs par mdzad pas/ khong dpon g.yog rnams
dgyes pa rab kyi rtser son/ de'i tshe gzim chung gi rtser rgyal po yab sras la tshe dbang mdzad skabs char zim bur bab cing / chos dung dkar po rgyang grags kyi mjal kha
rten bshad bcas rje nyid nas bstsal/ gzhan yang byad 'grol sogs thugs 'dod kyi chos bka' dang / mchod 'bul thog lha chen khyams stod du gsol ston

rgyas pa/ 'phel rgyas bzhugs 'tsher du'ang khrung bzhes sogs go babs dang bstun pa'i bdag rkyen yang dag bka' drin che nas/ chu stod tshes gsum la rgyal po dpon g.yog 'thon
pa sogs rten 'brel khyad par can de 'dra'ang / ring po mi thogs par gdung rgyud rin po che phebs pa'i la nye shin tu bzang bar ngos 'dzin mdzad/ zla nang de phun gling du
phebs te mo lung bzhin/ rje nyid nas brtse chen lha khang du phur bzlog shin tu rgyas pa nyin bzhi'i ring nam langs sa rub lta bur sgrub gnang gis lho chen steng nas nub
tu 'phen par mdzad/ gro bzhin zla nang tsam la spyan ltas su/ pu trar 'phrin 'chol dmigs phug mdzad tshe chu lug nang gdung rgyud rin po che 'byon par lung bstan pa dang
dus mtshungs/ 'dar grang mkhan chen ngag dbang shes rab nas kyang dge 'phel du/ gdung rabs myur 'byon gyi gsol 'debs nan tan mdzad pa'i mnal lam du/ 'jam dbyangs kyi bris
sku zhig gi gras la byis pa chung ngu dar dang rin po ches brgyan pa zhig byung ba bzhin/ gdung rgyud phebs ngo shin tu che ba 'khrungs shing / gzhan yang gra bzhin nang
rje nyid nas nang sor 'phrin 'chol zhag gcig ma dang / khrums zla'i bcu bzhi nas bzung gta' gtor zur brgyad pa 'dzugs gnang dang chabs cig 'phrin 'chol zhag gsum ma mdzad
de rgyal zla'i bcu bzhi'i bar dus gtor chag med bzung nas/ gtor ma spo bar mdzad de/ chu lug rta zla nas chu stod kyi bar la gtor 'dzugs mdzad pa'i dam bca'

gnang zhing / de khongs su gdung rgyud nges par 'byon pa dang / de yang chu lug nag zla'i tshes mgor nga la nges par 'byon pa'i 'phrin 'chol gnad bsnun mdzad pa'i dus gtor
bzung ba gnang / mdos thog mtsho kha nas gu shrI rgyal rgyud jun wang bsod nams bstan 'dzin yab sras/ btsun mo/ sku tsha 'khor rags bsdus bcas rgyal bstan spyi bye brag la
mi phyed pa'i thugs dad brtan pos byon par/ gong ma bdag po chen pos wang gi cho lo bstsal bas khyad par du che zhing / spyir yang rgyas rigs go sa mtho ba dang / yang
sgos chos rgyal lugs zung mkhyen spyan yangs pa bcas sgo du ma nas bkur bzos gang che mdzad cing / rgyal po nas kyang dngul bre chen nyer gsum gyis mtshon 'bul nor spam mtho
ba dang bcas/ zhabs brtan rdo rje'i re khA can gyi rten 'brel mdzad pa/ dus mdos kyi zhabs tog nyin gang ma 'gan bzhes sogs ngo mtshar gyi mdzad pa dang / khong rang
gi thugs bzhed rnams kyang ji lta ba bzhin bka' drin che bas dpon yab sras 'khor bcas dgyes pa'i dpal la 'khod/ dus mdos skabs nye 'gyangs gnas gzigs rnams dang / 'thon phyag
stsal/ nyer dgur tshogs chen mor dpon nas dar 'gyed dang / de nyin gnam gshis shin tu rtsub cing thal rlung nyin 'khyongs ma byung bar dpon thugs dad can gyi gsung 'phros
su/ thal rlung de gtor ma'i gdong ma 'gag par g.yas g.yon du yol nas 'gro ba de 'dra ngo mtshar chen po yin 'dug ces sngags brjod kyi me tog 'thor

bar mdzad pa'ang don la'ang de bzhin byung gsung ngo //dgung grangs so lnga phebs pa chu lug rgyal po lo gsar nyin gong gi dpon la tshe dpag med lha dgu'i dbang dang / gsol
sman/ mgul bsrung / rdo sku'i kha sar pa Ni khyad mtshar/ rje nyid kyi rgyun bzhes zhal dkar 'bras sil gyis gang ba sogs bstsal nas nang sbyar bka' mchid tshang ma snyan
du lhong nges dang / tshoms chen du bla bre yol ba sogs gzab mas mdzes shing / go babs dang bstun pa'i bzhugs stan sder kha sogs kyi thog legs bshad rigs lung gi bgro gleng
bcas gra 'grig mdzad mthar dpon yab sras 'khor bcas kyis rje nyid la mgul dar sgron pa dang bstun/ skyabs 'jug gi rjes 'dzin zhu ba dang / gang ci'i legs lam mtshams
la lha mi ngo 'phrod lta bu'i 'phros yong tshul zhus shing / rje rdo rje 'chang nas kyang lugs zung gi zhal ta mtha' 'doms bcas gnang bas/ khong thugs 'phreng bas 'bral mi
phod pa lta bu'i spyan chab dang / thugs smon yang dag mdzad pa dang / mnyam du sras chung ngu des kyang sku mdun gyi gsol lcog brkos ma nas bzung ste/ smon lam mdzad pa
sogs yab sras gnyis ka thugs tshim pa'i go 'phang la 'god par mdzad do/ /de dus 'di phyogs kha tar/ da lo dpon khag stobs chen sras btsun mo bcas shis par phebs shing /
mdos chen lo gsar bcas gzab lugs 'di'i sang lo 'u bu cag la mdos chen gzab spras byed rgyu yong zer ba'ang don la gnas/ de nas

gtor spod sogs 'char 'phar ci rigs mdzad mur tshoms dmar gnam yangs la 'grems rgyu'i bzang gos khra bsgrigs kyi nor bu'i do shal gsar bskrun gyi bka' 'doms dang / sku rim chen
mo dang nye bar mnga' ris 'phel rgyas gling gi grwa pa rnams la mjal phyag gnang pa'i nub mo 'od gsal du/ sa chen gyi sku zhal byang gzigs shin tu dgyes nyams can 'dzum
zhing gsung 'byon la khad lta bu zhig 'khrungs pa rjes su dgongs tshe/ zla ba phyi mar gdung rgyud rin po che zhal gzigs pa'i ltas dang / nag zla'i tshes brgyad rgyal
phur 'dzom pas rig byed ma dang tshogs bdag nyin thang gsar bskrun dang / gdung rabs myur 'byon sku rim la gal che ba'i tshogs bdag bskang gso ljags sgrigs nyams su blang
bde bar mdzad pa 'di'i gshom dbyangs rol dang bcas 'phags pa rin po che blo gros rgyal mtshan zhes rgya bod khams gsum dbang sdud de'i bzhugs khri padma can gyi steng gnang
rgyu'i tho rengs/ tshogs bdag yus pa lta bus glo bur du yum mchod nyid la sku khrag lta bu'i snyun thu mos ci mdzad gtol med du gyur kyang / rje rdo rje 'dzin nyid kyis
thugs dam zab mo dang / gsol sman rim gro sogs kyis myur dengs dang / de nyin mang sbyin gras su dam sel can gyi mi rgan zhig rgyab khur khyer bzhin du mjal phyag la byung
bas/ des rkyen byas sam dgongs pa'i thugs dogs bcas/ gang ltar gdung rgyud rin po che tshes brgyad rgyal phur nyin 'byon rgyur zhag gcig 'gyang yang / dngos gzhi rten

'brel shin tu legs pa ni/ sngar nas ma bsgrigs rang 'grig nor bu'i do shal 'di'i thog drangs spyan gzigs du ma dang / 'phags pa rin po che'i dbang ting dzhiM kShim mar mchod
bshoms kyis tshogs bdag gi bskang ba thog ma de tshugs par mdzad pa'i spyan 'dren dang bstun/ kha'u phyogs nas kha ba bu yug 'tshubs sogs lha 'go ba'i rtags dang bcas/
gsung bskang yongs rdzogs nyin khongs su grub par mdzad/ de dus yum yang snyun gzhi las grol bas yab yum zhal gyes te dmar po skor gsum gyi sku par 'debs gnang / tshes dgu
dang bcur yang tshogs bdag bskang gso gnang mu'i dgu'i srod 'khor tsam nas bzung / kha ba cung zad 'bab mur sku gdung rin po che bltams ran pas/ rje rdo rje 'chang nyid
thugs lhag par spro ba'i ngang nas rgyal tshing sogs de skabs kyi zhabs phyi rnams la srung 'khor/ srid pa ho'i tsakli bcas 'dogs par mdzad/ gang la gang dgos sngags dang
rtsis sman nas bshad pa'i nyer 'kho mtha' dag bsdu mdzad cing / yum la'ang gang ci'i bka' 'doms lhu 'thing zhib lhug stsol rjes rtsa ba'i bla ma dam pa dang dbyer med rje
btsun rin po che grags pa rgyal mtshan dang / sangs rgyas sman bla/ rje btsun sgrol ma rnams la thugs smon gsol 'debs rtse gcig tu mdzad kyin bzhugs pas/ sngar gyi kha
ba char du gyur nas ches cher nyil ba dang chabs cig sku gdung yid bzhin gyi nor bu rin po che yum la gnod pa med par bde bar sku bltams

pa'i gtam bzang snyan du gsan ma thag rje rdo rje 'chang nyid dga' mgu yus pa'i rnam pa dang ldan bzhin du/ na bza'i khrod nas dbu zhwa gang thebs shig bsnams pas kha gsar
spus legs shig phyag tu son pa de bzhes/ de dus gnas bcur kha btags mang po skya nyog ge mchis pa'i khrod nas rje btsun rin po che'i snang brnyan gsar bzhengs dang / lung
bstan sgrol ma zung la snyan shal dang / yum sras la bstsal rgyu'i kha btags mdzod rnying spus legs 'ba' zhig phyag thebs rnams bsnams nas byon pas/ sngon gyi bla ma gong
ma rnams dang cha 'dra bar gsung 'byon la khad lta bur spyan gnyis rje nyid la dwangs gsal sgrib med du gzigs shugs che bar bzhugs pas/ rje nyid kyi thugs dgongs la sngar
rje btsun sa skya pa'i bstan pa'i rtsa ba gdung rabs rin po che 'byon dka' ba de tsam gyi thugs khur bzod par mdzad nas/ gang ci'i thad la 'on seng 'gyod med mdzad pa
phyag thog tu 'khel ba 'di'ang bla ma dkon mchog gi thugs rje nyag cig tu 'khum pas bslu med rten 'brel gyi chos nyid la slar yang thugs spro ba'i ngang du dar gcig 'byams
par gyur/ de nas rten zung la snyan shal dang / sras yum zhal rgyas la'ang mgul dar 'bras dkar gyi me tog nyil bzhin par phar phyin drug gi bkra shis kyi mnga' gsol yang
bka' drin che/ de nub rje rdo rje 'dzin nyid ha cang thugs spro ches pas 'od gsal yer ba lta bu zhig 'khrungs kyang / sang nyin sku gzugs rgyun las kyang bde zhing /

thugs gsal la zhal bkod rnams 'khrungs bde ba sogs grub mtshan mngon sum du ston pa nas/ nam langs ma thag gzim chung rtser lha bsangs dang rgyun gyi zhal 'don nyams bzhes
sum cur nye bar grub 'phral/ sku rten birWa pa'i snang brnyan sdig mdzub ka li can khyad mtshar/ gsung rten rigs gter rig gnas du ma 'dus pa'i yig cha/ lam zab dang bir srung
phyi nang sogs sa skya pa'i yab chos du ma 'dus pa'i dpe/ thugs rten lcags kyi rdo rje rtse dgu'i thog drangs rten 'byung dngos skyes bzang dgu bcas bstsal te/ phan
bde 'byung ba sogs dge legs tshigs bcad kha shas bcas pa'i legs so dang / yum mchog la'ang byas shes drin gzo dam pa'i rang bzhin can gyi gnang cha dang / zhabs 'bring pa
rnams la'ang de bzhin bcas mdzad cing / chos bka'i thog mar rje btsun sa skya pa'i yab chos skyob pa 'chi med dbang po lha dgu'i dka' dbang gi sna bdun rdzas brgyad rnams
gdung rgyud rin po che'i sku pang dang bzhugs gdan khar 'jog par mdzad pas/ de'i tshe gzhan las 'dra chags pa zhig byung gsungs/ de nas gu ru drag dmar gyi dbang phul grub
'phral rje nyid kyi dbu skra bsil/ gang na thod dang skra gsar dang / zhes sogs kyi lung dang 'byor/ de nas dbang khang du phur mchod gtor gzab gshom ngos snga mgyogs
kyis gtang rag dang / rgyun ring bar nyin ltar sku'i rkyen sel mtha' yas pa zhig mdzad par grags/ sku bltams nas zhag bcu zla bcu lo bcu rnams la

sku rim gzab dgos mchis pa bzhin/ zhag bcu pa'i sku rim la/ chos grwa nyi zla zung gi dge 'dun rnams nas gzab spros bcas tshe chog gsung sgrog mgon khang khag bzhir lha bsangs
bskang gso bcas dang / rje nyid nas nang sor snga mgyogs gtang rag dang / gzhan yang gsang khog tu mchis pa'i rje btsun drung rnam dang / mkhan phyag gnyer gsum sogs
nas skabs babs kyi legs 'bul dang / gza' skar dge ba'i thog mtshan byang dar dkar la mtshal gyis dpal ldan chos skyong ngam dbang sdud snying por gsol ba ni/ rje sa chen
gyi sprul gzhi de dang 'khrungs skabs lha dbang tshogs bdag gi bskang gso tshugs pa na dbang sdud dang / sa chen gyi mtshan mthar snying por gsol bar bcas 'dri ba'i dbu tshugs
pa dang tshogs dung gsung bskul stabs 'grigs kyang byung zhing / de nyid gsang yum sngon ma'i sras mo dgung grangs lnga ma tshe 'dzin dpal skyed bu khrid ces thugs
rig grung po de rang gi thugs tsha nye mkho nyung ngu'i khrod nas sder chung phyur por bkang ste dkar sngon chung ngu 'bras bus gang ba dang / mgron bu kha shas/ dngul gyi
thur chung kha btags bcas gang gi ming po gdung rgyud rin po cher phul nas/ thugs mnyes pa'i rnam 'gyur ci yang mdzad pas/ rje nyid spyir yang sras mo der byams rtsis che
ba dang / sgos su chung ngu des rnam dpyod dod po de 'dra mdzad pas lhag par brtse skyong bcas/ de skabs kyi gro mgron mtshan byang rnams rten sgam du gzhug par

mdzad/ zla mjug der khyad byang du gtang rag gtor bsngos brgya tshar dang / dus gtor chen mo lhan du gnang zhing / sa ga'i mgor bde mchog rje btsun rnam gsum nas legs skyes
dang / zla mjug sman chab la phebs skabs gnyer bgres sogs nas/ da lo 'u cag 'di 'dra'i sku jus 'gro ba zhes sogs mi rgan bsam pa rdzogs tshul gyi 'phros zhus dang / de dus
chos grwa lho byang 'dus tshogs la bden tshig bkra shis 'gyur med g.yung drung thug 'dzin du bstsal/ snron zla'i tshes dgur nyi ma me bzhi'i 'grub sbyor nyin lha mo gsol
mchod mdzad rgyu'i shar mda' btang tsam la gnas bcu'i rtse nas chos dung rin po che gsung bskul te/ mdung pa sogs kyis sngun bsus sgo rum rtser bzhugs khri 'dren chas/
byings la gdan thog dkar yol ja 'dren dngul tib bcas lha bsangs grol nas/ mkhan phyag ban tshang pa sogs tshoms dmar du ja mgron thog mdzod 'dzin nas/ gdung rgyud rin po
che zhal gzigs pa'i zhabs brtan 'dzugs rgyu/ legs 'bul sogs kyi brda 'grem dang de nas lha mchod grub nas mar phebs gdong / ser khang rtse nas chos dung gsung bskul/ dar
'phyar/ dung chen/ cha zhabs kham drung bsam brling du gzhas pa rnams nas bya khra ma'i byang gi gsing gshongs su bsu ba'i zhal bkod bcas sngon du btang nas/ lha khang chen
mor g.yas bskor gyis shogs che bar tshoms dmar du nor bu'i do shal bkram pa dang / so so'i gdan bkod bcas mchis par shar mar phebs

te/ bzhugs khri padma can gyi steng nas legs skyes rnams thugs spro ba'i shog rags dang bcas bzhes pas/ skya ser kun shes pa 'ur zhing sing khrog khrog 'dzum nyams can rkyang
pa rim bzhin byung / zhes gsungs/ de nas tshogs chen dbu byed bzod pas zhabs brtan bden tshig bskul/ slar yang chos dung gsung bskul bgyis/ tshoms dmar du zhabs brtan
sku rim dang rje nyid nas sgo rum gtang rag zhag bdun ma'i dbu tshugs tsam gyis nyi gong du grol bar mdzad/ de skabs 'di ga'i lha mi'i sde tshang ma nas gtam snyan dar 'phyar
gyi brdab shog bo dong sogs gzhan rnams nas bgyis pas/ dud chung sogs mdung dang mda' dar med pa rnams dbyug pa rang bzhin gyi rtser dar ras gang 'byor 'phyar ba sogs
kyi gnas tshul bya gshongs mkhan rnying nas snyan du phul/ rten 'brel des de nub nas bzung char drag po yul phyogs kun tu babs pas ri klung gi rtswa 'bru rnams 'byor pa
phun sum tshogs pas phal cher de kho nas dga' mgu yi rang du gyur cing / sang de nas bzung sgo rum du gur lcam dral la gtor bsngo bskang ba brgya tshar sogs mdzad skabs
gong gi bya gshongs mkhan rnying nas/ bla ma lha khang du sku'i rnam 'gyur ha re ho re'i ngang nas legs so phul bas gzhan las thugs la 'bab pa byung gsungs/ zhag shas nas
khong la 'thon phyag skabs gong gi gnas tshul rnams rim bzhin gsungs pas/ khong bzhugs gdan kha nas phrug phrug gsig gsig gi rnam 'gyur mdzad par gleng / de

nas mdung dar snyan shal spyan gzigs rnams dang bcas skyed lhas su chibs bskyod kyis zhal 'bring re gnyis ma gtogs mdzod 'dzin sogs tshang ma sa skyar mngags/ de lo thams cad
la dga' nyams kyis rta zhon nas brel por 'gro ba la dpe med mnyes 'gro ba zhig yod gsungs/ de nub 'phags pa phug tu gsung bskang bsdus tsam dang / sang de nas dam tshig
bskang gso dang / rje nyid nas skyed lhas rtse dang sgrub sde ba rnams 'phral nas phyogs bzhi'i ri rtser bsangs/ de'i tshe sa skya sras yum nas gnas tshul gyi gsung bris
tshigs bcad ma phul ba'i bka' lan yang tshigs bcad ngo mtshar can du mdzad de/ thugs dgyes pa'i ngang nas bstsal/ de dus spyan ltas su dngul bum g.yu khra can sogs chos
skyong dgyes pa'i mtshan ma mang tsam 'khrungs kyang chos skyong bka' gnyan pa'i stabs de tsam las zin bris ma mdzad/ grol nyin lho'i spang steng du gtor 'bul sogs mdzad
nas khang gsar mkhan chen bsod nams bzang po'i phyag phreng mi thod ma rje nyid nas gur gyi yi ge bdun ma 'bru 'bum bzla gnang de'i rgyan mdo 'dzin bcu bshad bcas brag sgo'i
bug nang du 'bul gnang ni/ phyis shing 'brug lo khang gsar zhabs drung nas 'jam mgon sku mched la zhal pod dang mgon pod kha shas kyi lung bstsal ba sogs ma 'ongs mngon
mkhyen gyis rten 'brel bzang po sgrig par mdzad rjes/ mdung dar gsum sngon 'gro'i glu gzhas kyis bsu ba bcas bsam brling du phebs/ de nub kyang mdzod 'dzin

'khor bcas sa skyar byon dus mun 'thibs nas 'ga' zhig lam du mgo 'khor ba'ang / gad mo'i gnas su bgyid pa las ngal ba'i rnam pa gtan nas mi byed pa'ang byung gsungs/ bzhugs
ring bsangs/ gangs mchod/ rab gnas/ dmag zor ma'i gtor bsngo brgya rtsa/ bskang ba gsol kha/ mnga' gsol sogs bka' drin che zhing / glu gzhas par ja mar sha chang kha btags
sogs bstsal/ snga dgong zhal 'don gyi gsang la pu tra'i mnga' gsol dang rtag gtor bca' sgrig 'phros/ sa skyar phebs skabs kyi zhal bkod phyag bris rnams dang / grol nyin
shar gyi spang steng du gtor 'bul mdzad rjes chibs bskyod de sgrol ma lha khang du mdung dar gsum sngon 'gro'i rgyal yum gnyer bgres sogs nas gzab bzhes kyis chibs bsus/
rje nyid nas maNDal bzhi pa'i gsung chog grub 'phral lha chen bskor nas phebs skabs/ sos bskor ba dang snron zla'i nyer brgyad ser 'du grol ba'i mi mang gyes thog 'ga'
zhig 'khur po mgo steng khyer bzhin du gus 'dud dang bcas 'gro bar rten 'brel dge bar gzigs/ de nas nang so'i rtag gtor gzungs zhugs dang / gtor sgam nang gzhug rgyu'i las
mgon bye brag gi drug ldan rten tshogs rnams la gzigs rtog dang / ma 'thus pa bzo rgyu'i bka' 'doms rnams mdzad cing / sang de nas nang sor gtang rag thog rtag gtor bdud
rtsir sgrub gnang dang lhar sgrub kyi ljags bzlas grangs ni gtor sgam gsham yig na gsal ba bzhin dang/ gnam gang tho rengs

pu tra chen po mi zhig la babs nas dar dkar gyi thod dang phyu pa dkar po bzhes shing / phyag nas bkra shis kha btags 'dom 'khor ma zhig rje nyid la phul ba dang bstun/ gsungs
las/ 'dre la drug ldan rten tshogs 'di 'dra sku drin che byung / zhes de ma thag sku sangs pa'i rnam pa byung yang don du pu tra chen po'i zhal mngon sum du bstan cing
/ de nas rje nyid kyis rten pa yin rgyu'i mi de la 'ju bar mdzad de/ las mgon chen po zhes bos nas lung bstan yod re gnang mur mngal sad pas shin tu phangs pa zhig 'khrungs
pa'i tshul 'di ni 'jam dbyangs mkhyen brtse la mkha' spyod ma dang / a mes zhabs la mkha' 'gro ma zhig gis dbang gi brda mdzad pa sogs kyi mur mnal sad pas thugs phangs
pa dang mtshungs pas rje btsun gong ma 'khrul zad rnams kyi rnam thar sha stag go /de'i tshe thugs shin tu spro bas yang bskyar gu ru rin po che'i bzhes snod mtshan ldan
ka pA lar/ bdud rtsi ril bu khri stong brgya bcu rnams kyi rdog dang sil bu phon ches bkang zhing / gser zangs kyi tshe bum kyi tshe rdzas kyis phyur ba dang / gzhan
yang snod zangs kha shas su zas sna gang ba bcas chu stod tshes gcig snga dro rje nyid nas nang so'i bla mtshor ka li'i bdud rtsis rnams phul nas/ ka lir ma da na bzang pos
bkang / tshe bum rtag gtor sgam nang dang zas sna bdun du bshams nas sgrub bzhin pa'i gtang rag mdzad/ gung tshigs la phebs dus mus gnyer dge phun gzab 'tshor gyis legs
'bul

thog tsan dmar las grub pa'i tshe dpag med kyi sku che legs phul ba'i rten 'brel dge bar gzigs te sku gdung rin po cher bstsal ba da lta'ang gzim chung rten gras la bzhugs/
de dus khal kha'i mi sna a yu She zer ba ngo g.yog gdong paNDi ta blo bzang sogs mtha' mi 'ga'i thum bu rten chas gras/ tshe mdo dang nor rgyun ma'i mdo bod yig rgya nag
par ma kha gsar phyag 'byor rnams kyang nang so'i rtag gtor sgam nang du bzhugs shing/ khal kha rnams blo kha rdzogs pa'i mdzad sgo yang dag dang / tho rengs zhig tu gzim
chung 'dzam gling phun tshogs dpal 'bar gyi sgo kyog nang gi byang shar na/ stegs kyi khar nang so'i zangs chen bkra shis 'od 'bar phyi nag cing snum pa/ nang zangs dmar
gyi kha gsar g.ya' dang bral bar shar gyi gyang ldeb de nas shing sho wa chu lta bu zhig las chu dwangs gsal zangs nang du 'bab pa'i sgra khrong khrong zhes snyan por 'byin
mur mnal sad pas/ snyan khung na khrong khrong gi sgra de lhang nge mchis pa zhig 'khrungs pa dang / yang nang so'i mgon khang mda'i g.yab der rgyal tshing snyan shal
la phrin byang 'bri skabs rje nyid nas rang bzhin gyi gsung gleng du/ mgon khang de rgya dpangs bskyed na legs tshul gsungs pa dang mnyam du de'i sa dpyad 'dra mo rnam
pa mdzad par gsol dpon bkras rgyan dang rgyal tshing zung nas bzo bab legs po yong ba'i snyan zhu bzhin/ ma 'ongs pa'i la nye de 'dra yang bla ma dkon mchog gi rgyud bskul
lta bu yin 'dra

gsungs/ grol nyin gsung bskang mnga' gsol sogs kyi skabs rgyal yum nyid mchod mjal dang sbrags snyan shal/ phyi nang gi mchod pa/ spyan gzigs na bza' yon gos sogs 'bul gnang
/ gtor dang chabs cig sngar gyi ru mtshon chung ngu de'ang steng lha spe gsar bskrun gyi thug chog dang mnga' gsol mdzad/ mgon khang du phebs te rtag gtor la rten bzhugs
thod pa nyi zla kha sbyor gyi srung dmigs bcas gtor sgam la sgo rgya mdzad nas rjes chog bkra shis rgyas pa rnams bka' drin che ba dang / sngar gyi 'phrin 'chol 'dzugs
gtor ma mdzes rgyan mda' dar dkar po kha tshar ma nyams pa de la tshe mdud kyis spras te tshogs rdzas dang bcas sku gdung rin po cher bstsal ba zhal byang can mgul bsrung
gras su bzhugs/ sang nyin nas dngos grub gling du dpal chen yang dag gi phrin gzhung bdag bskyed/ gtor bsngo bskang ba spyi 'gro'i khog phub/ nor skyong yab yum la gsang
ba rnying rgyud nas gsungs pa'i bskang ba yig cha gzhan dang sdeb sgrigs lugs dang / dkar bdud phur srung bstan ma bcu gnyis bcas la de skabs ljags sgrigs kyi gsol kha mnga'
gsol bcas zhag bdun mthar gtor 'bul bstan skyong can dang / de nas dus mchod gtang rag thug 'dzugs sogs mdzad pa dang mnyam du dga' ldan smug chung la'ang de bzhin gzhan
la'ang bka' gsang gis 'doms shing / zla ba de'i gza' tshes dge bar tshang ma gzab spros bcas gsol thab lhor phebs thog/ rje rdo rje 'dzin nas drag dmar

bsgom bzlas kyi lha'i nga rgyal brtan pos thog mar/ oM A ka ni sogs dang / gtsug 'bar/ rig 'bar/ rigs gsum mgon po/ de nas gur drag rnams kyi ljags sngags bzla bzhin par bum
chu du ma 'thor bar mdzad pa dang / sangs rgyas byang sems sogs kyi sku zhi drag mang po rten sgom rnams dang bcas sku gdung rin po che phebs byams la gdan 'dren zhu mi
mgron gnyer rgyal tshing dang tshe bsam nas 'gan blangs/ lha chen rgyal sgo'i nang du phebs pa nas bzung / rje nyid rgyal ba tshe mtha' yas pa'i ngo bor bzhengs te/ tshe
gzungs oM gsum ma ljags bzlas mdzad mur mthong smon bla brang phun tshogs gling gi gzim spyil gsar pa rje nyid kyis gsar bskrun ngo mtshar dpal 'dren du phebs 'phral/ phar
phyin drug gi shis brjod byabs khrus sogs mdzad mur char chen po zhig babs pas/ rje nyid kyi thugs la rten 'brel la sgrig mi dgos zer ba 'di yin dgongs pa 'khrungs shing
/ gzim chung rtser lha bsangs dang / de nas rnam 'joms khrus sbyangs tshe chog lo gtor gsar 'dzugs rnams mdzad cing / rig 'dzin pho brang dang lha chen rtser byang pa
tshogs yongs nas lha bsangs bskang gso sogs zhal bkod bzhin dang / gnas de dag gi rtse nas nyin gang dar 'phyar dung 'bud/ gzhan yang kong gzhas bcas dang / rim gyis phur
sgrub phrin 'chol sngon 'gro'i dngos gzhi'i mchod gtor rnams sngar bas ldab 'phar dang / bcu bzhi bcu dgu nyer lnga sogs la dkyil 'khor zangs dra'i sgrom rtser gdugs

rgyal mtshan ba dan sogs 'phyar zhing / nyer dgu'i nyin tshogs rdzas rgya cher bshams pa sogs deng sang phur sgrub gzab res su grags pa'i rgyun 'di byung / phur sgrub skabs
gzhis byas nas zhabs brtan legs 'bul 'char 'phar mang du bzhes/ khrums zla'i nang pho brang bzhi thog tu phebs skabs kyi bca' sgrigs kyang gong bzhin la phebs byams brtse
chen lha khang du gra sgrigs mdzad de/ sa chen snang brnyan rin po che snyan shal mchod 'bul bcas gnang ba 'di ni 'jam mgon dbang gi mtshan can nyid kyis gtsug lag khang
du phyag phebs pa'i sgo dang po dang / de nas gtang rag sman chab sogs lugs 'gro bka' drin chen nas/ khrums zla'i gza' tshes dge bar sngags 'chang chos kyi rgyal po'i gsung
rab las mkhan ru 'dren dang bcas pa'i 'tshams dpe dpang por gnang / rje nyid dang brgya dpon bkra shis 'od zer/ zur 'chad grub dbang dam pa rin chen rgyal mtshan rnams
zhal rgyas te/ snga thog gi slob rgyun la dag ma dag gi dpyad pa nan tan mdzad nas ru 'dren sde bzhi dang pu tra mtshams pa dgu tshan bdun gyi 'go par bslab sbyangs dang
/ zla nang der dbu rtser lo rim la ched du dgongs pa'i mgon po lcam dral gyi 'bur sku gsar bskrun gyi mgon po'i zhal khyim ni bdag nyid chen po'i 'tshom sku sor bzhag
lta bu dang / lha mo yang mgon po'i zhal khyim sor bzhag la zhal rgyan dang rgya mtshon byed me ris med pa/ thun mong ma yin pa'i gzungs bcas bka' drin che zhing / gzhan

yang de lo khyad 'phags 'phags pa'i thugs dam rten hor bzlog lcam dral dang / tshoms bar mkhas btsun phyag bzo byang 'dul mgon po rnams gsar bskrun lta bur nyams gso mdzad
de/ ring bsrel rnam bzhi spyi dang khyad par gyis phyur bar rje rdo rje 'chang nyid kyis phyag nas dang / 'dar mkhan po ngag dbang shes rab kyis mgon po thun mong ma yin
pa'i rab gnas zhag bdun mdzad pa sogs zhib par khang zung gi deb tu gsal bzhin dang / gzhan yang gdung rgyud rin po che gegs med du phebs pa'i gtang rag tu ched dmigs mdzod
'dzin pa shes rab phun tshogs la bka' 'doms kyis/ lha chen zur lcog lcags ri dang bcas pa'i spang bad spen bar du bsgyur bar mdzad/ dbyug zla'i sa mchod chen mo'i bde
kyai gsang gsum la so so'i rab gnas 'bring po sbyor gnang gis bde mchog rab gnas rje btsun sgrol ma'i gser sku gsar bskrun ngo mtshar can 'di dang / sa chen gyi bris sku
byin can gyis mtshon bris 'bur gyi sku du ma/ kyai rdo la lam 'bras bla brgyud bris ma sogs dang / gsang 'dus la de'i bla brgyud bris thang sogs zhal dbye zhing mchod tshogs
rgyas pa dang bcas/ bcu bzhi'i nyin sa skor dang sbrags thog mar tshoms dmar nas rgya dkar nag mkha' spyod/ dngul gdung khyad 'phags steng 'og tshoms bar sogs rim bzhin
bzhi thog shar brgyud tshogs chen mo'i phyi mtha' nas khro khang steng 'og sa tshogs shar sgo nas bya khra ma'i shar brgyud lha chen sogs nas phyi bskor la

rab gnas kyi me tog dang / grol nas mtshams kyi 'go pa rnams mdzod du bsgrigs nas bka' tho bkram zhing zhal bkod mdzad/ sang nyin bco lngar gza' 'dzin la gzhan dag thugs rtog
cher mdzad/ rje rdo rje 'dzin nyid ni/ gsang ba spyi rgyud las/ nyi ma zla ba gzas zin dang / /ya mtshan che rtags byung ba dang / /cho 'phrul gyi ni zla ba la/ /bsgrims
te dkyil 'khor bri bar bya/ /zhes dang / bdag cag gi ston pas/ sang bdud rtsi brnyes pa'i do nub zla bar sgra gcan zhugs/ grags 'dzin mar rgyal po don grub kyi sras bltams
pa'i mtshan sgra gcan 'dzin du grags pa rnams kyi rgyu mtshan des na ya mtshan lhag par che bar dgongs pa bzhin don la grub pa 'di'o/ /zla mjug la dus mdos gzab ma'i
sku rim dmar chen gtor bzlog skabs kyang spyir rtags bzang zhing / lhag par gtor bzlog grub nas 'cham/ sku bzhi thog tu gdong bzhugs gding khyad pa'i a tsa ra des rkang
g.yas kho na btegs te shar rgyag rgyugs song bar khrom la dgod sgra chen po byung bas rten 'brel legs/ smin drug zla nang nas 'cham rgyugs rim bzhes 'char 'phar gyi mdzad
sgo dang / dus mdos dkyus gzab kyi dbye ba mchis pa'i bka' tho dang / phyag len 'ga' zhig la skyon 'don bcas dang / mgo zla'i nang phur khang du zhal 'bag zhwa phod ka khrab
sogs chas rnams tshang mar rje nyid nas kyai rdo rab gnas 'bring po mdzad rjes pho brang du phebs skabs/ bla brang zam pa'i g.yas g.yon

la a li chos rjes khams pa nyi shu rtsa grangs shig mkhar rnga dar tshon sogs dngos po du ma khyer nas mchis pas/ bkra rtags shin tu legs pa'i bka' grol/ de dag kyang rnam
thar bsdus pa las/ dngos rnams 'od gsal gzigs snang dang bstun nas/ /gdul bya'i khams dang bsam pa bag yod rnams/ /rgyu tshod ji bzhin mkhyen pa'i mngon shes kyis/ /dus gsum
shes bya gzigs la gsol ba 'debs/ /ces gsungs pa kho nar nges shing / zla 'di'i tshes nyer gsum nas dus mdo chen mo zab res mdzad tshul rnams rje rdo rje 'chang nyid bka'
tho ji snyed mchis pa da lta bka' 'bum sogs su bzhugs pa ji lta ba bzhin rgyas par mdzad pa dang / de skabs nyer dgu'i nyin tshoms chen du tshogs 'gyed mdzod deb nang
bzhin dang / 'phar bcas kyang bstsal to/ /bka' gnyan gyi 'cham 'di lta bu mdzad pa'i tshul la/ rje rdo rje 'chang chen po'i gsungs las/ sngar gyi phyag srol la 'cham bka'
gnyan 'di 'dra mdzad srol 'dug par 'ga' zhig gi sems la/ spyir gsang sgrogs kyi nyes pa dang / khyad par chos skyong gi 'khu ldog la 'dzem med rang 'dra yin snyam pa'i
dogs pa 'byung mod/ spyir shin tu bden yang lugs 'di la de 'dra'i dogs pa gtan nas mi dgos pa ni/ 'khon klu dbang nas shes rab tshul khrims yan gsang sngags rnying ma'i rig
'dzin snod bcud dag pa rab 'byams su gzigs shing / dam can rgya mtsho bran du 'khol ba sha stag byon pa'i gdung dang / dkon mchog rgyal po nas

gsang sngags gsar ma mdzad pa'i 'byung khungs kyang bstan pa phyi dar gyi lo chen rtsod bral grub pa'i sar bzhugs bla chen 'brog mi las rgyud sde'i nying khu dpal kyai rdo
rje'i bshad bka' gsan/ de'i man ngag 'dzin pa rnams kyi nang nas 'gran bral se ston las man ngag yongs rdzogs bstan pa rin po che nyams len gsan te grub pa mchog gi go 'phang
mthon por byon pas yon tan tshad bzung med cing / spyir btang la'ang da lta'i bar du sku pur ma nyams par bzhugs pas gdung rgyud mi nyams shing / klu'i gnod pa che rigs
kyang mi 'byung ba sogs grub pa'i rtags mtshan yod pa de dang / yang sgos 'phags pa rigs gsum mgon po'i rnam sprul rje sa chen yab sras dbon rgyud rim byon rnams zab
don rdo rje theg pa'i mnga' bdag kho nar ma zad thog mar rdzogs pa'i sangs rgyas kyi phyag nas rgyud sde rgya mtsho'i bstan srung thun mong ma yin pa gur gyi mgon po'i snang
brnyan bse 'bag yid bzhin nor bu sku gsung thugs yon tan 'phrin las rten man ngag mkha' 'gro'i thugs rgyud dang bcas pa zhal gzigs pa nas bzung mkhas grub dam can las
'khol sha stag byon pa'i rjes 'jug dbang gis smin cing / dus grangs kyi bsnyen pa mthar phyin pa 'don pa lag len byang chub mang zhing / 'ga' zhig ni de'i khar gdams ngag
yongs rdzogs thob cing / nyams khrid bskyangs pas bskyed rdzogs kyi go myong yang yod pa rim can du byung bas na/ 'gro ba thams cad kyai rdo rje'i rang bzhin du rnam par
dag pa lta ba sogs gsang

sgrogs kyi nyes pa yong don med cing bse mgon yid bzhin nor bu lta bu 'cham stabs kyis spyan 'dren mdzad pa nas bzung bka' gnyan gyi gar 'cham du mar mnga' brnyes pas 'di bzhin
'cham par nyes pa med pa'i gtan tshigs yang dag pa yod pa bzhin/ mnyes chas dang dngos gzhi'i gtor bzlog rnams gzab spros kyis mig gang gi ltad mo lta bur 'cham dus/
gnam gshis shin tu 'jam zhing gra 'grig byung / 'on kyang 'cham ra dog cing do dam pa rnams kyis gtong ma mkhas pas khrom rnams 'dod pa rdzogs pa rang ni ji 'dra byung yod
dam/ bud med gcig mi nyog gis brdzis pa byung bas/ khrims pa tshos zhabs phyi go ma chod pa de rigs la slad nas kyang sgrim dgos/ zhes gsungs/ bskang gso brgya tshar grol
nas tshogs su mi khrom rnams nub sgo nas yong / shar sgor 'thon pa'i bka' 'doms bcas mi 'khrugs pa dang sgrib sel gyi gzungs ljags bzlas dang / bdag gzhan brje ba'i byang
chub sems kyi gtong len dang / mdor na mthong thos dran reg thams cad la so so'i gnas skabs dang mthar thug gi don yid bzhin du 'grub pa'i spyan dmigs dang chabs cig
phyag dbang bstsal ba ste 'di lta bu'i thugs bskyed dang spyan dmigs ni rnam pa kun tu mnga' ba'ang 'dis mtshon nus pa bcas tshe sems yo byad las skye ba mos pa smon lam
sogs la dbang brnyes pas na/ skye dgu rnams kyi re 'bras yid bzhin du 'grub par gdon mi za'o/ /

dgung grangs so drug tu phebs pa shing sprel rgyal zla'i tshes gcig lo gsar la 'phyar dar tshang ma dkar po dang / tshogs pas gos ber gyon pa sogs sngar srol med kyang khyad
mtshar mdzad pa dang / tshoms chen gnam yangs la nor bu'i do shal thog mar 'grems gnang gi skabs dang / bzhugs gral thog ngor gyi zhabs drung yas mas/ sde dge sku tshab
rnams kyis thog drangs/ gzhis byes kyi sku mgron rnams tshogs dus sde dge nas gzungs grwa lnga'i sku sgros gtsang rnams phul/ de nas gtor spod rnams mdzad mur mnga' zhabs
tshang ma dang / gzhan yang 'ga' zhig nas bro gzhas nyams dga'i rtsed 'jo yang phul/ nub gcig rje rdo rje 'chang chen po tsha ba'i snyun che tsam phebs kyang sang de gar
song cha med du dengs pa'i tshul mdzad/ zla ba de sku gdung rin po che zhal gzigs nas bcu pa sku mdog tshul de yin pa bzhin/ rje nyid nas grub rgyal ma dang lcags sdong
/ rta mgrin skyer sgang / bla ma zhi khro/ lcags sdong lha mang bstsal bas sku gegs dbyings su yal/ rta zla'i tshes gcig nas dgung skeg snga bsu'i mtshon phyi skyel bcas
zhi ched/ sku tshe tshe chog lo gsum ma bcu tshigs rgyas pa'i sbyin sreg bcas tshugs pa'i snga dro dam tshig phyag dril theg chen ma khyad mtshar re skyon can du gyur pas
nyin gang thugs grang stong nge byung gsungs/ lo gsum ring theg chen gan dril gzhan zhig gnang ba yang mi ring bar gas 'dzer du song ba dang / phyis kyi dam tshig phyag
dril 'di ni 'jam mgon mthu stobs

dbang phyug gi phyag dril de yin gsungs pa bzhin no/ /so bdun skeg 'di gong gi gter ston gyi lung bzhin shin tu 'tshub dus de yin gshis/ sngon 'tshub des kyang sku gegs rmeg
med du gzhom par mdzad pa yin/ dbo zla tsam nas sgrol sku gser ljang ma dang grwa lnga'i lugs skur phyag nas brgya tshar dang / nag zla'i tshes 'go nas 'cham dpe snang
ba 'gyur thub dpang por bzung bar mdzad de/ rje rdo rje 'chang / brgya dpon/ zur 'chad grub dbang bcas zhal rgyas nas phur 'cham la zhus dag bka' drin bskyangs te/ de nyid
dang rje nyid kyi gsung rtsom kha shas/ gsung ngag skor sogs mang po zhig dus phyis par la 'khod par mdzad/ snron zla'i gza' tshes dge ba'i thog zhal dro lha khang gi sa
chog la phebs pas/ rdo skas ring mo'i 'gor dbang ldan bar tsho ba'i gnyer ba dpal ldan sgos skyes zer ba 'bul cha dang bcas byung ba/ ming bkra sogs gang sa nas lam bkra
legs pa dang / kho rang la'ang de sngon nas mi thod klad pa bcas rnyed pa sogs gtsug lag khang 'dir dge ba'i mtshan gsal bcas/ sa phyogs der 'bru'i char dang / dbal gyi
zas mchog 'grims pa sogs sa chog spyi bye brag skabs sa khrod nas yungs dkar mngon sum du 'thon pa sogs rnyed legs pa'ang byung gsungs/ rim gyis gtsug lag khang gsar bskrun
gyi dbu tshugs/ de'i bcu bzhi nas me phag nag zla'i bcu gnyis bar la rnying lugs 'khor lo 'bar ba sgros bcas mdzad pa'i bzlas grangs chig 'bum khri drug stong lnga

brgya lnga bcu tham pa bzla bar mdzad/ de lo phur sgrub phrin 'chol gzab ma dang / dngos grub gling du rgyun bskang 'dzugs gnang gis chu stod zla nang lhor spos nas lha chen
khyams stod mda' g.yab steng du rje nyid/ brgya dpon/ dbu byed gsum/ mchod dpon sogs nas 'cham rgyugs bzhes/ gro bzhin tsam nas yum mchog gi 'o 'dzin g.yon bsnyun pa rim
gyis je lod du gyur par ljags chu dang / sman bla mched bdun/ klu dbang / sengge sgra sogs kyi rjes gnang grangs mang bstsal/ phur sgrub thog sgro lung pa chen po'i nye
gnas dbang phyug rab brtan nas/ rje de'i dung chos khyad 'phags shig phul bas rje nyid nas de ma thag 'o 'di nga'i dung chos yin gsungs shing / dbyug zla'i nang 'dzam gling
phun tshogs dpal 'bar du da lta'i rten khri brkos ma bzo khyad par can 'di gsar bskrun gyis sgrig par mdzad/ de skabs shig sde dge sman pa bla mas 'bul chen thog gser
thig bug can zhig phul ba dang / stabs mtshungs gong gi sgro lung pa'i dung chos la gser rdog gser dngul gyi gzungs thag mu tig sogs kyi spel bcas sgron gnang gis tshe chog
gnang ba bcas gser thig kyang de gras su 'grig pas legs par bka' bstsal/ de lo'i dpyid dbyar ston sogs 'di khul la rims nad yong mur gdung rgyud rin po che yang bag phebs
ge bzhes pas mgul mi bde ba 'khrungs 'phral rje nyid nas ri khrod ma/ ljags chu sku rims rnams nar mar gnang bas myur du snyun las grol bar mdzad/ rje rdo rje

'chang nyid thugs spro ba'i ngang nas sgo rum nang so sogs su phebs te/ sngar sku bltams dus gtang rag la phul ba'i lha mdung la dar yug ring mo re gsol bar mdzad nas skyed
lhas bsam brling gnyis la gtor spod gras su phyag legs par phebs so/ /mgo zla'i tshes drug gi tho rengs 'od gsal du/ si tu grongs pa'i rkyen byas te sde dge blo gros rgyal
mtshan nyid shin tu mya ngan che nyams kyis nang mun ne ba zhig gi ka drung na zhal byang gzigs su bzhugs te/ si tus bka' 'gyur rin po che zhu dag mdzad pa sogs sde dger
sku drin che tshul du ma gsungs shing / rta rkyang pa'ang brgyad cu tsam byin pa yin gsungs pa zhig 'khrungs so//dgung grangs so bdun du phebs pa shing bya rta zla'i tshes
gcig nas rnam sras bskang ba zla gang ma mdzad/ dbo zla nas mkhan chen tshos bkra shis sogs la sa skya bka' 'bum gyi ljags lung yang tshugs shing / rgyal yum zhabs 'bam
gyis snyun par sman chab la phebs pas ngo je gsal du song nas bcos rnams mdzad mur/ zhal dro'i 'jim sku rnams bzhengs zin nas rab gnas brgya tshar tshugs dus snga dro
zhig sa skya'i nub phyogs su 'ja' tshon ya mtshan can zhig shar bas rab gnas la dge ltas su gzigs/ de nas sde dge sman bla dkon mchog grags pa sogs la dbang bka' rjes gnang
'thon phyag sogs rim bzhin gnang nas/ snron zla'i nang mdzod 'dzin dbus phebs shig dang bstun shab chu rags la zlos skor gyi 'go zug

rab gnas grol nyin sbyin bdag bsgo bar sku gdung rin po che byon thog rten gtso rnams kyi dbu thog gdugs dang / sku mdun du mchod pa'i bye brag bla bre/ 'phan/ mar me/ zhal
zas/ rnga zlum/ 'khar rnga/ dung sogs gtsug lag khang gi nyer spyad rnams phyag tu bstar tsam re mdzad nas/ sku rnams kyi drung du phul te bzhugs khri la phebs pa'i thog
ma rang de 'grig pas rdzas brgyad mnga' gsol shugs 'byung du byung ba'ang sngar 'dra 'dra 'grig 'grig mdzad pa ma yin par/ rang 'grig de ring rnam pa kun tu mang du byung
ba rnams ni yab sras yum bcas kyi ngo mtshar ba'i mdzad pa sha stag go /de bstun grwa tshang nas kyang rab gnas gnang ba'i phyi bskor dang bstun sku rnams gtsug lag khang
du phebs rgyu'i zhal bkod kyis/ tshoms dmar du gzim 'od dang / zhal dror drung yig kun phun gyis do dam zhing / gtsug lag khang gi rtse nas chos dung rin po che'i gsung
bskul te/ bzhi thog nang nas ltag sgo'i rdo skas bar btsun chung mchod rdzas can kha shas nas gdung rabs myur 'byon smon tshig brjod cing / rdo skas 'go nas zhal dra'i
bar byis pa lang tsho bcu drug lon pa kha shas mdung 'dzin pa dang / phye mar/ snod 'brus gang ba/ mchod rdzas sogs kyis sna drangs sku rnams rim bzhin skya ser gzab mchor
can nas spyan 'dren skabs rje rdo rje 'chang sras yum rnams rtse nas gzigs rtog gi tshe/ rje nyid kyi thugs la bstan pa'i rtsa ba gdung rabs rin po che 'byon dka' ba de
tsam byung

yang / ngal ba khyad bsad kyis thabs du mar 'bad pa'i 'bras bur mngon du gyur te da ni zhal gzigs/ zhal dro'i gtsug lag khang khyad par can 'di yang rten 'brel bzang po dang
bcas ha lam tshags su tshud pas thugs bde dgongs pa'i mur/ bde stong gi nyams khyad par can zhig 'khrungs byung zhes bka' bstsal/ zhal dro phebs skyel grub nas rab gnas
zhabs bskor 'khor ba dus mtshungs dang / kun rang byis pa rnams kyis lha rgyal/ ser khang rtse nas chos dung rin po che gsung bskul mdzad pa sogs thugs gra gang 'grig gnang
nyin gnam gshis kyang bzang / lhag par me tog gi char ni sngar dran ma myong ba lta bu 'bab pa 'dug ces mtha' dag nas gleng ba'ang don ldan bzhin dang / mi ring bar gsol
thabs lhor phebs dang chabs cig rgyal yum nyid sman chab skabs kyang / sku gdung rin po che bde mu'i mtshan gzim thog 'gar/ bram ze tshangs pa tshangs pa zhes sogs mtshan
brjod kyi tshig 'ga' gsung mur mnal sad pa dang / yum la sman chab des phan ngo cher gyur te rim gyis snyun las grol/ phur sgrub skabs mdzod 'dzin yang 'byor zhing zhal
dro'i skor tshang ma grub nas/ khrums zlar rab ston gnang dus rje rdo rje 'chang ban tshang 'khor tshogs bcas gtsug lag khang 'og ma dang / mkhan chen bsnyen song rnams
steng du 'du bar mdzad de/ kyai rdor rab gnas 'bring po bcas phyi bskor la me tog gi char nyil ba'i zhar la/ lha chen rung khang nyams gso khro chen

gsar blugs bcas la'ang shis brjod kyi me char phab ste chu kha ma nas drung gzhas kyis sngun bsus/ zhal dror rje chog rnams dang / tshoms chen du dga' ston bzhugs gral gyi
tshe gsung bshad mtshams sbyor la/ rje btsun sa skya par gdung rabs rin po che dgos gal che tshul thog mar gnam kha'u pa nyid kyi gsung bzhin gdung 'dzin gyi go sar bzhugs
na ma 'ongs par phan pa'i lung bstan/ bdag nyid chen po bzang po dpal la rgya nag gong ma chen po dang sa skya dpon chen bu slob rnams kyis gsol ba btab tshul/ sngags 'chang
chen po dang a mes zhabs rab byung las slar gdung 'dzin mdzad tshul sogs las 'phros te/ grags blo bas a mes zhabs la zhal ta nan tan gnang tshul bzhin de dus rje rdo
rje 'dzin nyid la'ang gnas tshul de ltar shar tshul/ gdung rabs rin po che myur du phebs ched gong gi sgrub mchod brgya tshar rnams dang / grwa lnga lugs sku/ sgrol ma
gser ljang ma/ rgyal yum nas dngul gyi sgrol dkar gsar bzhengs/ gzhan yang 'jim sku ldeb bris bcas bzhugs pa'i zhal dro lha khang rten brten par bcas pa'i rab gnas yin tshul
sogs kyis 'doms par mdzad dus/ grags blo ba'i zhal ta lo rgyus rnams gsan pas dbu byed dka' bcu pa spyan chab dbang med nyil zhing / de nas legs skyes kyi bdog pa rnams
bzhes nas/ bzo pa rnams la gnang sbyin gya nom pa brims par mdzad/ dgun thog mdzod 'dzin bla brang mchog tu gtan tshigs zhu bar phebs pa dang / drung yig kun phun

gdong sna ba'i kha mchu'i ngo len la 'thon/ rje nyid nas gong dkar 'or sbug rin rtse rdzong dpon/ sde dge a 'gro sogs kyi re skong dang / 'byung 'gyur sku gdung rin po che
gegs med du phebs thub pa dang / sde dger rgyal sras 'byung ba sogs kyi ched du mgon khang khag bzhir dpal gyi zhal zas 'dzugs gnang gis 'phrin 'chol gnad smin mdzad pa'i
skabs so//dgung grangs so brgyad du phebs pa me khyi rta zla'i bcu bzhi nyi ma rgyal 'dzom nyin gdung rgyud sku bltams zin pa dang / mi 'gyangs par bltam rgyu bcas kyi sku
gegs sel phyir/ gdugs dkar nyer bdun ma'i dbang ras dkyil steng nas mdzad dus phun khang dpon nas byams sku'i rgyab yol gyi bzo gdan sar dbu 'don mthar phyin legs po'i
gras la dngul gyi maNDal che legs shig phul ba sta gon nyin tshom bu bkod chog dang / bco lnga dbang gi dngos gzhi'i nyin me tog ser po kha gsar 'bul mi byung ba sogs rten
'brel gyi la nye shin tu shis/ bco brgyad dang bcu dgur gshed dmar ras dkyil thog nas sta gon mdzad de sku gdung rin po che dgung grangs bzhi pa dang / yum sogs la dbang
bskur mdzad pas gnas dang dbang rdzas sogs phal cher gdung rgyud rin po che'i mkhyen mtshor zhugs pas rje nyid thugs dgyes/ sku chung ba ni de dus yum gyi lhums na mchis
pas rje nyid nas slob ma sta gon dang dngos gzhi thams cad la spyan dmigs yang dag mdzad pas bka' dbang de gsan pa'i go chod pa tsam yod gsungs/

de skabs yab rje rdo rje 'chang de nyid rje nyid kyi 'od gsal du yang yang du dgyes nyams can du phebs te/ dbugs dbyung gzengs bstod kyang bstsal zhing / dus rtags dang bstun
bsam yas su rgyal po sku lnga dang ya ba skya bdun gyi rten mdos kyang 'dzugs par mdzad/ de nas 'char 'phar gyi bstan mkhas bgyi bas dus 'da' bzhin par/ sa ga'i tshes
gnyis gsum skabs ri bo che nas grub chen thang stong rgyal po'i rnam thar snga bsgrigs su grags pa par ma zhig phyag tu son pa ljags klog gi mu dang / tshes gsum nyin ban
tshang par rje nyid nas gsar btsugs mgon mdos dang / dam tshig bskang ba'i phyag char sbyor 'jags kyi sder dril theg chen 'dra cog dngos gtsang 'ga' zhig sgrig gnang de'i
sang shar ma skya tsam zla lag chu nang 'phrad pa bdud rtsi sbyor ba'i thog sku gdung rin po che bltams ran pas gang ci'i bca' sgrigs chu lug bzhin mdzad de/ bde bar bltams
pas legs so bkra shis kyi mnga' gsol sogs gnang / nyi shar thog gzim chung rtser rje nyid nas lha bsangs mdzad rjes tshe dpag med kyi sku/ rnam rgyal sgrub thabs rjes
gnang / dza bir/ sdom rig rig gnas skor/ rdo dril sogs sku gsung thugs yon tan 'phrin las kyi rten/ bdog pa'i dngos po dang bcas thugs dgyes bzhin du bstsal te shis brjod
kyi me tog dang / rim bzhin tshe dpag med kyi bka' dbang sogs gnang / de nyin mdzod 'dzin nas zhal dro lha khang gi mchod kong gser ljang ma 'bras bus phyur te

gzigs 'bul skabs/ da nang yang gdung rgyud zhig 'khrungs tshul las 'phros pa'i bka' gsang mang du grol zhing / de mtshams nas rje rdo rje 'chang nyid kyi dgongs par 'khrungs
pa zhal las byon pa rags tsam brjod na/ gdung sku mched 'khrungs skabs rtags bzang zhing rje rdo rje 'chang chen po nyid so bdun dgung skeg thu mo las thar zhing spyi dgos
nas re ba che tshul/ de yang mchog gsum spyi dang bye brag yab rje rdo rje 'chang de nyid kyis thugs rje kho nas yin tshul rje rdo rje 'chang nyid dgung na phra bar gdan
sa'i 'gan khur bzhes par/ gdan sa chen po 'thus shor nyen thar rtse rdo rje 'chang de nyid kyis dngos brgyud nas/ legs slob nyes bcos sogs bka' drin bskyangs tshul gang
gi yab rje nyid dgung lo bdun par gdan sa'i khur bzhes la jun gar dmag dus sogs la yang pha rol gyi nyer 'tshe gang yang med khar skyabs zhus sogs 'dun bral skyes chen
de nyid kyi rje rdo rje 'chang nyid kyi ring 'tsho'i rten bzhugs der/ byams bstan ma shar bar du zhabs brtan pa'i/ /'phrin las srung ma'i tshogs gyis 'grub par mdzod/ /ces
byams bstan sogs ma 'ongs 'byung rgyu yin la/ sku mched sngon la gshegs nas/ ma 'ongs pa rdo rje 'chang nyid cung mdzad dka' ba 'ong yang 'phrin las bstan srung gi sgrub
pa yod hur thag thongs gsung rgyu yin 'dug pa'i tshul sogs mang du bka' phebs pa ni/ 'jam dbyangs sa paN gyi lam zab bla ma'i rnal 'byor du/ rang gi dbang nod pa'i bla
ma sangs

rgyas dngos su mthong na/ de dang mthun pa'i byin rlabs 'jug par gsungs pas na/ dam pa'i spyod tshul kho na dang rgyas par rnam thar chen mor gsungs pa bzhin no/ /de nas rim
bzhin ril sgrub 'phrin 'chol sogs dang / gong gi rten 'brel rnams dang bstun dar dkar la mtshan gyi mnga' gsol 'dri bar mdzad pa ni/ phan bde rgya mtsho'am e waM bzang
por gsol ba'i rgyu mtshan sku mched gnyis byon pa dang / 'khrungs dus rdor dril mang du sgrig par mdzad pas na e waM/ brtson 'grus bzang po'i mtshan mtha' bzang por gsol
bar mdzad lags/ ril sgrub skabs bsam yas su gnang rgyu'i dbu 'ching / rgyal mtshan jus dkar sogs bka' 'doms dang / de dus rje nyid dang rgyal sras gcung dam pa cung zad snyun
tshul yang srung 'khor ljags sngags sogs rim gro'i rigs nan cher mdzad ma thag yab sras sku dkyil gsal bas ril sgrub gtang rag dang / chu lug gnang bzhin lha mo gsol
mchod gzab gshom legs 'bul rim gro rnams mdzad dus tshogs chen dbu chen bsod nams bstan 'dzin 'khod 'phral dang / snron tshes drug nas zla gcig ring mgon khang yod do cog
tu bstan 'gro'i bde thabs la ched dmigs gsung bskang thog snyan shal 'dod gsol can rnams bstar zhing / tshes drug la phun gling rtser gser zangs kyi rgyal mtshan zung gsar
'dzugs dang sbrags gzim chung steng thug gsum gnas spo'i thug 'dzugs gnang ba'ang gung ma lcam dral/ nub ma zhal gtso 'khor/ shar ma las

mkhan lngar bskyed chog gnang / de nas rje nyid kyis mgon khang bzhir gdung rgyud gegs med phebs pa'i gtang rag thog 'dzugs gtor 'bul gnang gis skyed lhas lho'i spang steng
du gtor 'bul dus dpal bshos de mgon khang du lus pas slar yang 'phrin 'chol rgyun mthud na dge mtshan 'khrungs/ bsam brling lho ri rdo gdugs 'di gcung dam pa'i bla ri dang
sa 'dzin yang rtser mnga' gsol mdzad de/ slar yang skyed lhas su dam rdzas rgyan ldan gyi gtor chen 'dzugs gnang gis gtor bsngo dang bskang ba brgya rtsa dang / de nas
lha khang mkhan chen la lo gang ltar gtor bsngo dang bskang ba brgya rtsa chag med mdzad dgos 'doms par mdzad de phur sgrub 'phrin 'chol sogs dang / lhor spo gnang gis phebs
'phral shis brjod sbyangs khrus tshe chog lha bsangs gtor spod sogs mdzad/ de nub rdo rje phug nas sras mo dpal lags 'jigs snang zhig gi rkyen gyis mtshan langs byung
ba ma 'gyangs par zhing brje ba'i ltas dang / zla nang der sras mo sku chos mdzad pa'i mtshan tshul khrims dpal rgyas dbang mor gsol/ phur sgrub skor chu lug bzhin mdzad
rjes bzhi thog pho brang du phebs/ gzhi nas rje rdo rje 'chang nas sgrub mchod sogs la phebs/ dbang bskur bgrang yas mdzad pa sogs sngags 'chang chos kyi rgyal po dang
'jam mgon a mes zhabs kyi mdzad sgo sha stag las kyang brgal ba gnang zhing / de nas me khyi'i bar lo dgu tsam gyi ring phur sgrub mdos gtor spod sogs gal che rigs ma gtogs

phal cher la phebs ma thub kyang / 'di nas bzung chos sde nyi zla rnam gnyis kyi sgrigs la rtag par phebs pa'ang rje nyid kyi tshogs gsog sgrib sbyong nyi skyel lta bu ma yin
par thugs kyi mthil la 'di ltar 'khrungs te/ sngon gyi bla ma gong ma phal cher sgrigs rgyugs rang mdzad cing / khyad par sngags 'chang yab sras dang a mes zhabs yab sras
rnams nas tshogs 'don gsung bskul dang rol dpon sogs rtag par mdzad/ dbyar dgun gyi gzhis len gsung chos rnams la chag med ltar phebs srol yod pa ni dam pa de dag gi
rnam thar na gsal zhing / bye brag sngags 'chang chen po zhing brje kha mar zla ba snga ma'i phur sgrub rol dpon mdzad/ a mes zhabs dgung grangs re grangs tsam na gsung las/
tshogs 'gro mi thub pa'i lus 'di brjes na dga'/ zhes sogs kyi gnas tshul dpags la na/ thos bsam sgom pa 'chad rtsod rtsom pa sogs mdzad pas sangs rgyas kyi bstan pa spyi
byer 'phel rgyas 'byung gi gzhan du sangs rgyas kyi bstan pa ri rab khang khyim sogs snod kyi gzugs dang / mi la sogs pa bcud kyi gzugs ni min pas de bzhin du shes dgos
pas na/ sngon gyi rje btsun gong ma bzhin mkhas grub grags pa can byung na mchog dang / gzhan du mkhas pa dang bstan pa'i bya ba rnams dang ya rabs bzang po'i ngang tshul
ni gzhar yang mi bskyud pa sngar bas kyang lhag pa sangs rgyas kyi bstan pa'i ched du sgrigs rgyug gi 'khur 'di bzod par bya'o dgongs pa'i dam bca' thugs la bkod pa yin
gsungs/ khrums

zla'i gsang 'dus la phebs skabs shig dpal lags de glo bur du snyun bab lci ba gzigs pas 'phrod bzhes rim gro sogs yang dag mdzad kyang bzlog med kyi re zhig nas sku mi 'tsho
bar mkhyen te/ sor 'brang 'khor lo sgron pa bdud rtsi stsol ba sogs mdzad de nyer bzhi'i tho rengs dag zhing du phebs 'phral rje nyid nas mi 'khrugs pa/ kun rig sman bla
sogs kyi gzungs sngags bsngo smon gyis mtshams sbyor bcas dang / sras yum gyi sku'i rim gror bzlog pa'i rigs mang du mdzad rjes/ dgongs rdzogs rnams brgya dpon la bka'
'doms bcas/ rus chog spur sbyangs satstsha sogs dang / mchod 'bul bsnyen bkur rje nyid nas byang bu lam ston sogs mdzad/ de'i tshe gcung dam pa 'khrungs pa'i dga' ston du
yul chen ban tshang bas las mkhan ru 'dren bcas kyi 'cham gzigs 'bum mkhan yod kyang phugs kyi rten 'brel la dgongs te bkag med gnang / dbyug zla'i sa mchod sogs ston dgun
sgrub mchod/ gtor bzlog dgun chos sogs tshang mar phebs mu'i smin zla'i tshes dgur lho phyogs kyis mtshon/ lung pa du mar thugs dran mi gsal pa'i gangs chen po babs pa
dang / gong ma'i rnal 'byor ma'i dus tshoms chen 'gag tu gang nas 'ong med pa'i 'ug phrug byung ba'i ngan ltas bzlog ched sogs la thugs gzhol ba'i skabs so//dgung grangs
so dgur phebs pa me phag rta zlar mgon nub gtor spod dang bstun thug rnams nyams gso dang / 'dzugs chog ban tshang

bcas nas mdzad/ rgyud bla mchod sogs la phebs rtag gi mur dbo zla nyis brtsegs la gzhung pa'i sku rim bektse'i gtor bzlog dang 'char can phur bzlog la'ang phebs shing / zla
'di nas bzung ji srid bskal pa'i bar sdom gsum tshes mchod gzhung skyor zla rer lan gsum re chag med kyi rgyun bzang 'di nyid gsar 'dzugs bka' drin che ste tshogs dbur byon/
nag zla'i nang kha skong tshes mchod kyang sdom gsum dang 'dra bar gsar 'dzugs dang / de nas dam tshig bskang gsor phebs gong tsam du chos lung nas sku zhang rgyal po
rnams dang / sras yum sras mo dpon g.yog byon pas sngar bzhin gang sar bdag rkyen yang dag dang / tshe dbang ston mo sogs zab rgyas su bstar ba mdzad pas khong dpon g.yog
kyang dga' mgu yi rang ste slar ldog sa ga'i gsang 'dus mgon mdos snron zla'i lha mo mchod/ bde kyai sgrub mchod sogs la phebs mu dang / lhag par rje nyid nas sngar phan
mus chen mchod 'bul la ma phebs kyang de lo nas bzung phebs te 'jam mgon a mes zhabs yab sras kyi sku thog bzhin chos spyod bar gdangs sogs deb sgrigs kyis da lta'i nyin
'khyongs ma'i rgyun bzang 'di mdzad cing / chu stod sgrub mchod dang lo bcol sogs la'ang byon/ dus gtor chen mo dgung grangs nyer gnyis nas bzung chag med mdzad kyang
ban tshang pa dang lhan cig sgrub mchod gtor bzlog skabs ma gtogs mgon khang so sor ma gnang yang / de dus lha khang rtser phebs pa nas bzung phal cher lhan du

mdzad cing / gsol thab lhor mi phebs tsam la mdzod 'dzin shes rab phun tshogs bzhi thog lho'i shar nub mtho dma' mnyam na legs tshul snyan sgron bzhin/ nang so tshoms chen
g.yab chen sogs la brling lta dgos pa'i bka' 'doms bcas phyag len du btab pa mthar phyin 'phral/ rje nyid ban tshang pa'i 'khor tshogs bcas nas rgyal mtshan 'dzugs chog thug
chog sogs yang dag bstsal/ de lo nas bzung khrums zla'i rigs char yang tshogs phebs rtag po dang / de'i nyer bzhir stod la dwags rgyal po mdzad pa mi legs pa'i sbir gtam
gyi rkyen gyis/ la dwags rgyal blon la rgyu 'bras kyi bka' tshig sngon du gtong bar mdzad/ gna' bo'i chos rgyal gyi lugs bzhin bskyangs na gang sar dge ba'i bka' 'doms
dang / de lo spyan ltas shig tu/ rje rdo rje 'chang bal yul na mchis pa/ mchod rten bya rung kha shor gzi 'od 'bar zhing byang phyogs na spyan gzigs kyi lha khang 'o brgyal
ba zhig dang / bal po'i grong khyer kun mi nor zad pa 'dra ba mi tho re ba las med pa'i mur/ lho nub nas nyi ma shar byung gleng zhing thams cad skyid nyams byed pa
zhig 'khrungs pa ni kun gyis dgongs sla zhing / 'di la da dung spyan ltas dang dril bu phul ba sogs 'og lo khams gang yin du gsal ba dang / gzhan yang 'char 'phar gyi thugs
brel don yod rnams rim mdzad kyi skabs so/ /dgung grangs bzhi bcur phebs pa sa byi rta zla'i mjug tsam la mdzod

'dzin chu tshan la phebs/ dbo 'go nas rtsa 'chus sogs mi bde ba'i mur de'i nyer gcig snga dro steng grib byung tshul gsan 'phral rje nyid nas khrus sna tshogs brtse skyong
dang mnyam du sman rim gro'i bka' 'doms rnams tshar phyin mdzad nas rnal 'byor mar phebs/ gung seng sngon mar je lod mchis tshul gsan 'phral byas pa shes shing drin du gzo
ba dam pa'i rnam thar gyis dza lung dpon slob gdan 'dren 'phral gnang bzhin nyer gnyis sa rub thog byon tsam la mdzod 'dzin gshegs/ nag zla'i 'gor kun rig sgrub mchod tshogs
dbur phebs te/ gshegs por dgongs pa'i cho ga thugs rus kyis gsung shugs dang bcas 'don par mdzad pas/ sku 'khrugs kyi rnam pas mgur cham bzhes tshul dang / de nas sngar
gyi glo tshad 'phar nyams kyis zla phyed tsam mgul thugs sun can tsam bzhes tshul yang dam tshig bskang gso'i skabs rim gyis snyun las grol/ de nas gnas bcur spyan gzigs
mchod gtor gzab pa bcas tshogs bdag bskang ba zla gang ma'i thog gzhung zhabs su mdzod gsar lcam grwa'i drung yig kun phun lha sar dos rta'u la snga bzhin 'khri med
zhu don gyi skabs dang / gdan sar 'byor 'phral sa ga'i gnas bcu lha khang du mdzod 'dzin 'khur bzhes kyi bka' 'doms dang / snron zlar rje nyid nas mdzod khang du tshe dpag
med lha dgu'i dbang bskur dang sbrags las zhwa lde khres gtong yong gtan tshigs kyi deb sgam/ gzhung zhabs skor yig dbang lha'i rjes gnang thog sku par dang tsandan gyi
phreng ba

sogs gnang cha dang bcas las khungs su mnga' gsol te snga phyi bar gsum gyi bka' lung chu 'bab lta bur mtha' 'doms dang bcas bstsal/ tshogs bdag skong gso dang / de nas lha
mo mchod/ dbyar chos/ sgrub mchod sogs la thugs gzhol skabs nas mdzod 'dzin rgyal mtshan mthon por phebs nyin char drag po zhig gis bde gling lcags ri'i shar phyogs chu
chen 'grims pa kun mkhyen bzhugs khrir skyon med g.yas phyogs su 'bab pa rje nyid kyi dgongs par gzhan las ngo mtshar ba zhig 'khrungs tshul ni phul gyi rten 'brel zhig yin
'dra/ de'i sang mus chen thog mang ja bzhi'i rgyun 'dzugs dang / ba ri stag tshang pa'i gdung ba ri lo tsA ba'i dpon rgyud du 'khrul nas bdag rkyen yang dag pa mdzad par
grags shing / mi ring bar mdzod 'dzin yang 'byor nas phur sgrub dang / rigs cha'i skabs tshoms chen lho rgyud nyen ches stabs zhig gso'i gnas tshul shar zhing / sman chab
thog sku tshab rnams la zhib lta'i bka' bstsal ltar/ lho skya gog po byin rlabs dang rdzu 'phrul gyis bzung ba lta bu min pa 'gyel zhig mi yong ka med la sleb thog mgyogs
rkyen spen bad spar ba'i lcid ma theg pas yin tshul phul ba bcas/ gang ltar nang so mgon khang zhig gso ran pas thugs rgyud bskul bar gdon mi za bas rdo rje 'chang chen
gyi gsung las/ nged rang nas gzhon dus yab chos phal cher gnas gsar rdo rje 'chang dang brag rtsa rje las thob cing / yab rje rdo rje 'chang sogs yongs 'dzin kha shas
las

yab chos 'ga' re dang gzhan thob rgya mi dman tsam dang / rang nas kyang kyai rdor phur pa gur zhal sogs yi dam chos srung kha shas kyi dus grangs kyi bsnyen pa yid ches song
gshis/ rgyun du'ang bsgom bzlas mchod gtor bgyid mu dang na tshod kyang dar yol du slebs/ gdung sku mched gegs med du byon/ gdan sa'i 'khur rgyun ring bas gang yang rgyus
yod/ bod khams dus bde zhod 'jags rang yin pa bcas mkhar las bgyid dus skabs babs rang yin/ gong bshad 'od gsal la pu tras gnang ba stsol ba'i dus thog de yin pa dgongs
pa bzhin du re zhig tshoms chen lho skya las gzhan bka' ma stsol zhing / je zhig nas mdzod 'dzin pas nang so ma bsgul na phugs skyon che ru 'gro tshul gsol bas de bzhin
mdzad rgyu'i cha gzhir/ sku dang zangs chen gdan 'dren dka' zhing 'tshub lhongs kyang byung dogs/ phal cher rtab rtab por gyur kyang rje nyid kyi thugs rje kho nas skyon
ye ma byung ste/ lha bzo ba zla 'od sogs la bka' 'doms bzhin sku'i sgron dar rnams gyen brdzes kyis bltas pas/ nyams tshod ha lam longs nas 'dren par thugs thag chod de
nyid nas nang sor gsung bskang dang / 'dzugs gtor rnams phul skabs dar phon gyen brdzes kyis zhabs gnyis phebs la khad dbu dud dud mdzad pa lta bu'i tshul du gzigs pas/
zhabs 'bring pa tshos da lam ji gsung bzhin pu tra rang yang phebs pa la mnyes po 'dra 'dug ces zhus/ de nas rje nyid kyis smug chung zhal 'bag dang / a mes zhabs

sogs kyi bzhes 'bag skur sgron pa'i phyag mtshan dar phon rnams bcas phal cher bsdu bar mdzad/ rtag gtor gyis mtshon gtor sgam rnams nang so'i thog nas tshoms chen du gdan
'dren dang / gtor sgam che ba spyan gzigs sogs rim bzhin bsdu ba'i bka' 'doms stsol rjes/ ban tshang lha bris bsnyen song gnyis sogs kha ras lag bkru/ sngags 'chang chen
po'i bdud rtsi ngo ma bzos rjes/ sku sa 'byar ma bsgul bas thog mar lcid che ba sogs rgyu mtshan du mas dka' bar gyur dus/ mdzod 'dzin yang yang du sku mdun du phebs te gang
ci'i snyan 'bul dang / dar tsam zhig nas rje nyid gnas bcu nas 'dzam gling phun tshogs dpal 'bar du zhabs g.yas kyi tshigs 'khrol bas 'theng bzhin du phebs 'phral/ mdzod
'dzin nas sgo sgrigs steng du spyan 'dren thub cing / zhabs g.yas la phrum cung zad ma gtogs skyon med kyi gnas tshul rnams phul bas shin tu dgyes te/ zangs 'khor che
chung sna tshogs sogs chu snod gtsang ma thogs med 'du mdzad de/ mgon khang rgyab kyi nang de'i lho dang thog la sgo phug steng du 'gro yul skas dang / mgon khang chen mo'i
sgo glegs gnyis kyang phud chog gis sku dang zangs chen sogs bzhugs yul rnams lhus things mdzad rjes/ sang snga bar rje rdo rje 'dzin 'khor tshogs gang 'tsham dang bcas
rnam 'joms rgyun sgrub gnang mu'i bum pa dang chu snod sogs la byugs rdzas dri bzang byin phye sbyar ba/ de skor la gnang rgyu'i sngags 'chang chen po'i bdud rtsi ngo
ma rnams sngon 'gro'i

bka' 'doms mdzad nas/ rje nyid kyi rnam 'joms kyis gzungs bzla zhing bum chu 'thor bzhin pas sna drangs te spyan 'dren skabs/ lcid med ltar bde bar yer gyis mgon khang chen
mor phebs/ zhabs la nyams gso'i skabs rje nyid sku 'khor rags bsdus kyis nang so 'phags pa rin po che'i phyag nas gur mgon lcam dral/ smug chung zhal 'bag sogs rim bzhin
spyan 'dren dang / de nas yig brgya ljags bzlas su mdzad bzhin par zangs chen bla mtsho nas zangs shu gang chu tshags la 'dren par gnang / de nas gsol gzim gnyis kyis bcus
te ban tshang pas bkye skabs kyang nyog thams cad ras tshags su bzung zhing rdzogs dus med pa lta bu byung zhes gsungs/ sngon sngags 'chang chos kyi rgyal pos mgon khang
de'i shar nas zangs chen nub tu gdan drangs pa nas bzung rje rdo rje 'chang chen po nyid dgung grangs so dgu nas bzhi bcu pa 'di'i bar du sgul bskyod ye ma mdzad pas/
lo yun ring po'i bar gyi bdud rtsi ril 'dam dang chu drag sogs nyog gtsang rnams phyogs gcig tu bzlums par mdzad/ se mo'i ro sa bre gang gi tshod tsam la gzhan phal cher
se ro rang du ngos 'dzin gnang / rje nyid kyi thugs la ni bla mtsho'i mtshan la khrag mtsho bkra shis 'od 'bar du zhu bas na/ rnam pa gdug can khrag rgyun 'khyil ba la ngo
bo ye shes kyi bdud rtsi'i rgya mtsho dam can 'du ba'i chu klung chen por ngos 'dzin dgos pas na/ dgra bgegs kyi ro rang yin dgongs pa don ldan du 'khrungs/ chu phal cher

drangs grub nas ban tshang pa brgyad kyis zangs chen spyan 'dren gdong rje nyid nas gong bzhin bum chus sna 'dren gyis mgon khang chen mor spyan drangs te chus bkangs/ 'phags
pa dang sa lo'i thugs dam ma lcam dral/ pu tra/ smug chung / a mes zhabs kyis bzhes 'bag bris sku phyag mtshan sogs byin rlabs che gras rnams gnas der bzhugs shing / gzhan
ma sku tshab rnams la bka' 'doms te gdan nas btu ba'i skabs/ mgon khang rnying ma de'i steng 'og bar gsum grum chen 'gro mi nus pa lta bu kun gyis gsal bar mthong zhing
/ gting rgyugs khang thog gi cham gdung spyi dang / khyad par pu tra'i bzhugs thad de'i gdung la nyes chen po yod pa sogs dus gsum sgrib med gzigs pa'i nyams gso dus
babs dang / sang nyin zangs chen sogs spyan 'dren gyi do nub 'cham khang gzhung sogs khang nye 'brel mtshungs su sdod mi phal cher gyi thog steng la sdir chom dang / gnyer
drung rdo rgyal gyi nang du mi 'ong ba lta bu'i shab shib mang po'i mur nang de'i ka drung nas langs pa 'dra ba'i mi dkar nag gnyis mthong ba dang / gzhi thog kun nang
yang thug chom sogs byung tshul gleng ba bcas de ltar gnyan cing byin rlabs che ba'i skor rnams skyel bzhugs grub 'phral rje nyid nas rnam 'joms khrus/ rab gnas 'bring po/
mchod gtor gzab 'dzugs kyis gtor bsngo brgya rtsa bskang ba brgya rtsa sogs dang / zla re bzhin dus gtor chag med rnams bka' drin che nas chos grags pas rgyun bskang skabs/

zangs chen gyi rgyu long sgra 'byin pa'ang byung zhing / de nas ar zug gi zhal bkod phal cher grub nas mdzod 'dzin gzhung phyag la byon/ de nas khyad 'phags lho'i thog dang
tshoms chen g.yab gsar thog mu mnyam dang / a mes zhabs kyi zhal 'bag pu tra'i zhal brnyan la sku gzugs kyi zhal bkod dang sa mchod sogs mdzad mu dang / nang so mgon khang
skor/ mnga' gsol g.yab kyi tshon rtsi/ pu tra'i lder sku thun mong ma yin pa sogs myur du grub skabs rje rdo rje 'chang thugs dges pa'i gsung las/ bzo pa dang 'ul mi'i
brtson 'grus las byung ba 'di nged rang gi rdzu 'phrul yin/ zhes nyams ldan gyi gsung gleng dang / yang bsam yas ma bzhengs lhun grub kyang 'di 'dra ka yin yong gsungs/
sku 'khor ba dang bcas bzhad rgyangs dang / mnga' gsol g.yab dang pu tra'i lder skur phyag nas phul phyin grub nas smin zla'i gtor bzlog skabs mdzod 'dzin yang 'byor zhing
/ zangs chen dang sku gsar rnying gi gzungs sgrigs dang rje nyid kyis phyag bstar gyi smug chung zhal 'bag nyams gso gzungs 'bul sogs gnang skabs/ lha mi'i dri bzang gis
mtshon mi nus pa'i dri'i khyad par dpag med 'thul zhing / phyag rogs gsol gzim gnyis nas mdzad pas nub gnyis kar khong zung la mon phrug gnyis mngon sum du 'ongs te gri
khyer nas khyod gsod rgyu yin zer ba la/ gcig la mon phrug gis rag dung rna rtsar 'bud pa sogs 'tshub nyams dang 'jigs snang chen po byung ba sogs ni/ zhal 'bag bka'

gnyan pa'i che bar 'khums/ mgo zla'i nang so'i mgon khang gsar par sbyangs khrus dang / gur lha brgyad zhi ba'i sbyin sreg gi spyan 'dren mchod bstod sogs la 'brel mtshungs
rnga rol dbyangs sogs mdzad pas/ gzhan las babs chags pa byung bar gsungs shing me bkra'ang shis/ lha bzo zla 'od kyis zangs chen la nyams gso zhu rgyu'i thog mar g.ya'
rnams phyi bdar skabs zangs brdungs gcig ma 'dra ba'i bzo khyad la kun ha las shing ngo mtshar du 'dzin/ de'i zhal bkod rnams grub nas yar lam mdo khams a li chos rje'i sprul
sku ngag dbang chos grags sogs dpon g.yog stobs chen nas/ dka' spyad rta sogs kyi 'bul chen dang bcas mjal phyag thog yar lam bzos bde'i gnas tshul sngon 'gro'i khong
tsho'i yul grur sa lug mdo sngags bstan pa dar ngo yod tshul gyis/ 'di nas bla ma gnang dgos zhus pa bzhin zhal gyis bzhes/ de'i tshe a mes zhabs kyi dgongs rdzogs bde
mchog tshugs mu bzhin dus chen tshes bcur bsu gnang dang / bcu gnyis gza' tshes dge bar nang so'i sku 'dra gsar rnying zangs chen sogs gdan 'dren dus lder sku rnying pa shin
tu yang zhing bla mtsho'ang de ma khad bkyed sla ba byung / zhes rgyus yod kun ha las las byed mur gleng ba dang / de nas kyai rdo rje la brten pa'i rab tu gnas pa'i
me tog nyin gsum 'thor ba sbyin sreg bcas dang / rab ston nyin gos sku zhal 'byed sogs ngo mtshar byin rlabs dang bcas pa'i bkod pas dus 'da' bar mdzad nas/ bcu

bzhi'i sdom gsum grol 'phral a li chos rje can du phebs rgyu'i bla ma rnams gsum bsko bzhag dang / mi ring bar a li chos rje dpon g.yog la 'thon phyag thog rnam kun don yod
kyi bka' lung 'di ltar bstsal te/ spyir chos 'jig rten gang byed kyang lugs legs dgos tshul/ khyad par chos lugs grub mtha' gang byed kyang sangs rgyas kyi bstan pa dang
mthun pa'i bshad sgrub byed dgos kyang / dus snyigs pas de bzhin dkon zhing / khyed rnams nas bstan pa spyi dang bye brag la dwangs dad de bzhin rjes su yi rang gi gnas
yin 'dug mdo sngags bstan pa spel ba'i bla 'phral bkod bgyis yod cing / 'dir 'byor thog kyang nang so'i nyams gso grub nas rten rnams phebs pa dang 'grig pas rten 'brel legs
shing / sprul sku rang yang lo gzhon nu la mkhyen sgo yangs pas mdo sngags thos bsam sgom pa sogs hur thag mdzad pa dang / sbyin bdag rnams kyang dad zhen che ngo bcas
gang sar legs lam che zhing / ma gir yang rnam dkar gyi bgyi ba yang dag ldan dgos lugs rnams bka' bstsal bas/ sprul sku ni bcos min dad gus kyis dbang med spyan chab nyil
bzhin du/ gang ci'i mtshams la de bzhin dang gnas skabs kun tu skyabs 'jug gis rjes 'dzin zhu ba sogs dang dad shugs kyis gdungs ba'i rnam 'gyur ci yang g.yo ba'i skabs
so//dgung grangs zhe gcig tu phebs pa sa glang rgyal zla'i tshes lngar bka'

khra rin po che'i dgongs don ltar/ mtha' dbus bde thabs ched bsam gling du gsung bskang rgyas pa dang / nyer bdun la nang sor gser zangs kyi rgyal mtshan zung dang srid zhi
dpal 'khyil du gser zangs kyi gambhi ra/ rgyal mtshan/ maNDal sogs gzungs ldan du sgron par mdzad/ rta zla'i mjug sde dge khams tshogs 'ga' nas/ bse mgon mjal zhus kyi rkyen
pas zhal mdong nang gi gseng 'thag rnams dang ljags bcas zhal nas phyir phyung te sku stod 'og tsi na phan tshun gzings shing brkyangs pa'i tshul gyis shin tu 'jigs
pa zhig byung ba rdo rje 'chang nyid nas/ zhal nang du gseng theg mdud sdom dang / sku rgyab gyang zer la gtod pa sogs gang dgos mdzad pas nyes skyon ma byung yang skyed
ston rtsis pa sogs kyi mo lung la babs pa sogs zhabs rim tshar phyin mdzad/ sde dge zhal ngo bstud mar gshegs pa dang sku tshab dmag 'gro du ma byas pa'i grib rkyen du ngos
'dzin mdzad/ gzhan yang sgo rum skor la sngon du yab rje mchog nas bse mgon la nyams gso mdzad dgos yod 'gro bstsal ba mngon du gyur gsungs/ gzhan yang gzigs snang mang
du 'khrungs tshul yang mchis/ de mtshams nas bde mchog nas gang gi a lce drung mchog gsum snyun gyis thebs pa gam du phebs pa nges 'byung lhag par 'khrungs pa dang bcas
sman rim mang du bcad nas sku mi 'tsho ba mkhyen 'phral zhabs mjug dge rtsa bka' 'khor gyi bsdom/ sku gdung rin po che zung la tshe chog dang sbrags tshe dbang yang

bstsal/ de skabs gzhung sa'i sku rim do dam par mes srong rje drung yang mchis shing / nyer drug nas mgon mdos bskul bar mdzad dus nang sos ar brdung gi mu ste gnyer drung
sogs la 'tshub nyams kyis 'jigs snang ci yang byung ba dang / de nyin phyed yol tsam la btsun ma sogs 'ul mi rnams la bza' btung thog 'ga' zhig shar lho'i g.yab steng nas
gzhan du 'gro 'dod kyis phor ba bza' btung gis gang bzhin du 'gro mur/ shar lho'i thad de yom yom byed pa dang mnyam du glo bur du rdib gzhom gyis shin tu ya nga zhing /
snying rje la thugs thabs kyis dben pa zhig byung ba'i rkyen gyis thugs kyang 'khrugs gzhi shin tu che ba'i bka' stsal dang bka' lan/ thugs gso sogs so so nas dgongs dbyings
dwangs pa'i rim pa rnams ci yang phul mthar/ sa rdo'i khrod dang de'i skyon gyis rkyen lam du song ba rnams la thugs par yang brtse ba'i rjes su 'dzin pa'i zhal bzhes
dang / de rnams la byang bu lam ston 'phral gnang dang / de nas bzung nar mar zhal 'don gyi skyabs 'og tu chud cing / thugs smon gyis mtshams sbyor dang / gzhan yang mang
ja sogs dge rtsa rgya che/ nad pa rnams la mthun 'gyur gyi rkyen sogs de dus su ma zad rnam pa kun tu yang bdag gzigs tshe spyan chab g.yo ba tsam gyi snying rje'i kun
slong dang bcas/ rlabs chen byang chub sems dpa' chen po'i mdzad pa kho nas dus 'da' ba 'di dag ni/ ji skad du/ phan par bsam pa tsam gyis kyang / /sangs rgyas mchod las
khyad 'phags

na/ /sems can ma lus thams can kyi/ /bde don brtson pa smos ci dgos/ /zhes dang / bkur ba 'os par legs 'khur zhing / /mgon med rnams la lhag par byams/ /byas la drin lan mi
brjed pa/ /dam pa rnams kyi mdzad spyod yin/ /ces gsungs pa ltar ro/ /de nas sngon dus 'jam mgon a mes zhabs dang yab rje ratna'i mtshan can gyi sku thog sogs la dpa' bo
dang dpa' mor rdo legs sogs khog zhugs kyis ngan gtad 'don srol 'dug pa de bzhin gyi bka' gsang mdzod 'dzin sogs la grol nas/ bdun phrag gcig ring rje nyid sku tshe'i sgrub
par bcad rgya mdzad pa dang / 'jam mgon rigs kyi myu gu bgres pa sku yon gsan sbyong gnang rgyu'i thog ma yon tan gzhi ma yig klog 'dzin chos bcas 'bul bar mdzad tshul
rnams 'go 'jam mgon dbang gi mtshan can gong gi rnam thar lo rgyus skabs gsal ba bzhin dang / de dus gsan bzhes skabs dang bstan rim du bde gling tshogs yongs nas phyi
skor la me tog 'thor gnang dang chabs cig sku gsung thugs rten 'ga' zhig kyang spyan 'dren gras la'ang 'jam dbyangs rtsod rgyal ma phebs pas gsan sbyong dbu tshugs pa dang
stabs sgrig sku byin can gnas 'di'i phyi nang du byon pa ni gzhan las rten 'brel dge bar gsungs so/ /gong gsal bzhin rta nag nas dpa' chen yid ches gsang khog nas/ khog
zhugs snga phyir bsam yas chos skyong gi ru dpon ga byang yin zer ba zhig gis gtad 'don nges 'brangs yod pas/ dus tshes

che ge mor rdzas dang yo byad che ge mo dgos tshul gleng ba dang bstun/ mgon po khro bcu dang zhal gyi gtor bzlog nyer dgu'i dgongs 'phen te/ sa sros nas bzung pho brang gi
phyogs bzhir uShNI Sha'i sgom bzlas dang / drag po mdo bzhi klog pa sogs mdzad nas/ sku tshab zung sbrel dang bcas dpal chen gyis gtad bton tshul ni/ lha 'dre'i rdzu 'phrul
gyis thag ring na mnan pa byas pa'ang khog zhugs rang gi mdun du bkug rtsis bzhin/ phyogs der dong brus nang nas glang rwa kha 'phur can zhig dang / gnad che ba de da
dung lus song zer rtsod rgyus dong nang rum dus chu dkrugs pa'i skad lta bu lobs lobs zer zhing khrag kyang phran bu 'thon/ dar tsam zhig ci yang ma byung bas/ klu bdud
kho de da thongs shig zer mur g.yag ru kha 'phur can bton nas/ yi ge dang rdzas sogs phyung pa sku tshab nas klog rtsis byas pas/ ma byed zer zhing / bstan pa'i bdag por
'di 'dra'i log sgrub tsam pa zhes gleng nas thams cad gtubs te dong der dor nas/ lo gsum ring ci yang mi skyon/ de nas brtag dgos tshul zer ba sogs byung ba bzhin dpa' chen
la'ang bdag rkyen yang dag gis phyir mngags nas/ lung gsal gyi rim gro rnams tshar phyin mdzad do/ /chu stod zla nang a tsa ra spre'u khyer ba zhig gzhi thog ltag sgor
dar tsam bsdad nas thal gyis byung ba/ mgon po'i bskul rnams na ltas ngan du bshad pa bzhin de 'phral bzlog pa 'bum ther mdzad/ yang de lo'i lhums zhugs dus ston nyin bzhi
thog tu

a tsa ra gnyis 'ong nas/ sbrul 'jigs su rung ba bya sogs mig 'phrul 'ga' zhig bstan pa la mdzod 'dzin nas rje nyid la de bzhin gyi gnas tshul phul bas/ de la skyon med/ sngar
spre'u khyer ba la ni bzlog pa mdzad zin/ rgya gar ba mig 'phrul ston mkhan mang po 'byung skad 'dug pas ci yang mi skyon zhes bka' bstsal/ phur sgrub skabs skar ma mjug
ring zhig rgyal khams su shar/ gro bzhin tshes brgyad nas bla chen 'phags pa rin po che'i rnam thar thang ka ngo mtshar can 'di dbu tshugs/ khrums zla tshes gcig phur
sgrub snga bar grol te/ nang so'i rtse nas chos dung rin po che gsung bskul gyis kyai rdo rje la brten pa'i rab gnas nyin gsum ma zhib rgyas kyi sbyin sreg sogs mdzad/ sbyin
bdag bsgo bar sku gdung rin po che'i dbu zhal ngo rnams dang phyag gnyer bcas te/ de'i tshe 'jam mgon gzhon nu'i phyag tu/ rje rdo rje 'chang nyid kyi thugs bskyed kyis
bskrun pa'i sa le sbram gyi khams las grub pa'i bum pa cha/ phud dam phud phor/ 'dren chas cha tshang gsum sogs gser spyad mang du mchis pa'i nang nas gser gyi phud phor
g.yu khra'i rtags brgyad can phye mar gyis phyur ba dang / rje btsun drung rnams kyis sna bdun sna lnga rdzas brgyad sogs kyi tsakli/ yum mchog nas gser dam zhos gang
ba/ phyag gnyer sogs tshang mas zhi drag gi mchod pa bag dro ba bsnams nas rim bzhin phul te/ sbyin bdag bsgo ba/ bgegs sprod rdzas brgyad me long dur bil dung sogs kyi snod
pang tshang ma rje nyid kyi thugs rje las

byung ba/ 'bum thang mchod rdzas sogs su bzhugs pa de rnams bcud so sos bkang ba rim bzhin bstar te rten drung 'bul ba sogs phyag len rnam dag gi sgo nas mdzad cing / mchod
bstod grub nas phyi bskor la me tog gi char snyil bar yab rje ratna'i mtshan can gyi sku thog gi mchod phreng gcig dang / rje nyid kyi thugs bskyed kyis bskrun pa gnyis
rnams bzhi thog nang la sgrigs/ nang sor phun sum tshogs pa'i bkra shis sngon 'gro'i dril gsil/ rnga rol dung sogs kyi sgra sgrogs bzhin du nang so'i phyi bskor/ yar lam
tshogs chen du rab ston gyi bzhugs khri sogs bka' 'doms sngon grub la shis brjod kyi me tog dang / tshoms chen steng / srid zhi dpal 'khyil kun ra skyed phreng sogs nas rim
pas lha chen glo 'bur la 'phan nag zhal phye'i drung / sna lnga'i mchod gshom rgyas pa'i mthar mchod phreng gis mdzes par bskor te/ skyabs sems nas bzung shis brjod bar
mdzad rjes/ mchod phreng sogs tshang ma 'phan nag sku rgyab nas lha chen nang gi zhal chen lho/ phur khang / khyams stod sku gsung thugs rten rnams kyi spyan snga brgyud/
lha khang byang zhal chen byang sogs nas mthil skor du phebs te/ mchod phreng gi sngon du kong gzhas pa bcas rim bzhin phyi bskor 'khor 'phral/ nang sor gsung bsngo'i
thog mar rab gnas kyi bshad pa dang / khyad par nang so'i rten gsar rnying gi lo rgyus gang gi drin can rtsa ba'i bla ma/ gong ma lnga/ sngags 'chang chen po/ a mes zhabs
rnams gtso bor smos

te mchod bsngo yang dag dang / mjug chog rnams grub nas/ mgul la bkra shis pa'i lha reg gis spras shing / rdo dril rnam rgyal bum pa sogs bsnams nas tshoms chen du rab ston
la phebs thog zhal ngo sogs rim bzhin legs 'bul gyi skabs 'jam mgon gzhon nus phyag dbang thog ma gnang ba'i dus/ rab ston nyin gang ma grol 'phral sa rub tsam la kha skong
sbyin sreg tshugs te srod chen la grol bar mdzad pa ste/ rab 'byams rgyal ba kun gyi drag po'i 'phrin las gcig bsdus dpal 'phrin las kyi mgon po dam can mon bu pu tra
chen po'i snang brnyan ring bsrel rnam bzhi spyi bye brag gi bdag nyid rab tu gnas pa thun mong dang thun mong ma yin pa'i sgo nas ye shes sems dpa' sgrub par mdzad pa dang
/ bzhugs gnas nang so pu tra khang nyams gso gsar bzhengs drag po'i gzhal yas khang tshad dang mtshan nyid can du bskrun pa dang / gu ru rin po che'i phyag bzo zhal 'bag
dang / bla chen 'phags pa'i thugs dam ma gur dang / sa lo'i thugs dam pu tra'i sku sogs la nyams gso ngo mtshar can dang / khrag mtsho'i snod zangs chen bkra shis 'od
'bar la nyams gso bzhugs yul bkod legs/ yi dam chos skyong spyi dang bye brag las mkhan dbang po'i rnam drug rten dang gtor ma gsum la sogs pa rje btsun sa skya pa'i sde
bstan pa gdung rgyud dang bcas pa'i 'thas su yang dag par mdzad do/ /chog mang skabs su nub gcig gzigs snang du bud med mchor mo dang hrul mo mang po kun rang gzhas byed

mu nas/ hrul mo rnams pho brang rtser rgyug shar byed pa zhig 'khrungs pa ni/ nad ngor ngos 'dzin mdzad cing / de dang skar ma ngan pa/ rong khog kha shas la nyi ma bdun dang
gsum sogs mthong snang sna tshogs byung ba sogs bstan 'gro spyi sger gyi rim gror ched du dgongs te/ gur mgon gtor ma'i las tshogs rje btsun gong ma'i phyag bzhes/ ngor
chen rdo rje 'chang dang bdag chen rdo rje 'chang sogs kyi gsung rab nas 'byung ba'i dmar chen gtor bzlog rgyas pa rje nyid nas bskul gnang gis sgrub skabs/ nub gcig zor
las lnga'i mgyogs gtor dang bstun bsam brling nas byung ba 'dra ba'i gtso zhig shar phyogs su mched/ nyer brgyad nyin kha ba 'tshub pa dang bcas bal yul nas gorSha'i blon
po sogs mi sna mang po dang / spang shing phun sogs skyid grong pa re gnyis bcas 'byor phyag pu tra'i bstod bskul dang mnyam du byung bas/ mon bu dngos su 'ong ba lta
bu'i thugs nyams 'khrungs gor rgyal nas gsung bris rten bcas dang / mi sna rgan pa des rdo nag gi phor pa gu yus bkang ba sogs spyi sger nas 'bul ba dang / sku sang dus mi
sna lo tsA bcas la rgyal po'i sku khams las 'phros pa'i gsung zhib gleng mdzad pas/ kho na re/ sngar nas bal yul rgyal khag mang pos rgyal ba yab sras sogs che gnyan du
ma'i phyag mdzad dngul min gyis bkang zhing / tshogs 'dus rnams kyang ma rungs par byas/ bal yul du'ang g.yul kho nas thugs bsun rang byung yang / da cha gorSha nas bal
yul yongs rdzogs dbang

zhing / bod dang sngar nas lugs mthun rang yin pa bzhin/ slad nas kyang de bzhin bcas Tam gsar 'ja' 'u dngul tshad lhad med 'di bzhin 'don rgyu/ bod nas kyang gser thang brgyad
ma sogs dang / rgyal ba yab sras/ rgyal tshab dam pa/ bka'i dgung blon rnams bcas la rgyu mtshan zhu rgyu bcas/ 'di nas kyang char pa chu grogs dang / gzhan la'ang bka'
'doms dgos tshul rgyal po'i bka' shog la'ang yod cing / ngag lam nas kyang zhu dgos bzhin bla ma khyod kyis phan 'gyur byed dgos zhes gleng bar/ rje rdo rje 'chang gi
gsung las/ phyag mdzod so so dang tshong 'dus sogs gang sar phan bzhed de bzhin rjes su yi rang / rang ni gdan sa go mtho ba las rgyal khams la bkod pa thub pa zhig min
yang / snyan 'bul zhu 'os tshad mar khyed rgyal blon gyi dgongs pa bzhin sne 'byor yang dag zhu/ sngar nas g.yul kho nas 'o brgyal byung 'dug pas/ da cha lung pa des mtshon
sems can rnams la byams skyong mdzad na don thams cad 'grub pas/ rgyal por de bzhin zhu grogs gyis/ zhes pa'i rdo rje tha tshig des khong rnams thal mo sbyor zhing mgo
dud pa bcas dga' mgu yi rang la 'khod cing / zur gsos sogs gnang cha yang dag mdzad/ nyer dgu'i nyin bskul dang bstun phyogs bzhir ru 'dren dang / las mgon/ gur lcam dral
gyi 'cham sku byin can rnams 'cham par mdzad pas/ chu kha mar dus gsum rgyal ba'i drag bskul dus/ mkhas btsun chen po'i thugs dam

ma khyer mis ma theg pas nyen bslangs/ zor 'phen phyogs su zhal bubs la khad kyi nyams dang / rlung phyogs kyang legs shing / bya khra mar mdun gyi shul 'dren mtshon pa'i bu
mo rnams nas zhing steng du mda' dar drang por btsugs pas/ rje nyid kyi gsungs las/ mi 'gyur tshe yi ka ba tshugs rtags su 'dug gsungs/ smin zla sngon mar nang so mgon
khang du/ rten mdos/ rtag gtor sogs 'dzugs gnang skabs mdos gzhung dam pas mdzad pa'i mgon mdos rgyas pa dang / pu tra'i sger mdos/ bskang gso/ mdos kyi phyag tshad yi ge
rnams gung bsgrigs/ gshom dang 'don 'grigs dbyangs rol bcas rje nyid nas zhag 'ga' gnang bas ngo mtshar ba'i rtags kyang mang du 'khrungs shing / de mtshams nas rje rdo
rje 'chang nyid kyi thugs bskyed rmad du byung bas/ gdan sa chen po 'dir rig gnas kyi slob grwa 'dzugs bzhed ring mo zhig nas 'khrungs pa de nyid phyag tu son te/ mkhas dbang
zhe chen drung yig 'byor zhing chos grwa lho nas grangs bcu drug thog mar slob grwar bkas mngags te 'phags chen mchog gi spyod par thugs gzhol ba'i skabs so/ /dgung
grangs zhe gnyis su phebs pa lcags stag dbo zla'i nang / sog yul ha la shan nas dwags po sprul sku 'byor bar sdom gsum rab dbye'i ljags lung zhig bstsal/ nag zlar mdzod 'dzin
par rang re'i lha khang chen mo 'di byang shambha la'i rigs ldan gyi pho brang rtser 'gran zlar mchis na ma

gtogs 'dzam gling na med pa yongs grags 'di la/ sngags 'chang chen po'i rten brten par bcas la zhabs tog bla med mdzad cing / ngos rang gi thog la yang phyi nang gi span bad
nyams gso gsar bzhengs thugs rten mchod rten 'dzam gling 'od gsal gsar bskrun bcas bgyis shing / da lam gtsug lag khang gi rtser bgrod pa'i skas ring ngo mtshar can kun
gyi blor mi shong ba lta bu zhig dang / mdo sngags chos kyi sgra dbyangs gnas mchog 'di nas sgrog par mtshon pa'i rnga bo che gsar bskrun sogs dgos rgyu'i bka' phebs bzhin
gza' tshes dge ba nas dbu tshugs te rim gyis 'grub nyer/ chos tshigs mar ngo sngon 'gro'i don chos pa rnams dka' spyad sngon la btang nas lung rtogs yon tan phyi nas 'phel
ba mtshon phyir/ snron zla'i nyer gsum la skas 'dzugs dang / 'jig rten pa rnams yar ngo sngon 'gro'i don bde skyid 'phel yang 'khor ba'i chos las ma 'das so/ /zhes pas
na/ 'dir bde skyid 'phel phyir chu stod tshes bzhir dge tsha shol nas zhal dro mdzad dgos kyi bka' bzhin/ rdo skas gsum dang shing skas sna zhe gcig sngar yod sgo them
the ba'i zhe lnga mchis pa ste/ de lta'i skas ring ngo mtshar cad de thag pa dang rgyu bzo'i 'phrul sogs kyis 'dzugs skabs kyang rje nyid kyi thugs bskyed kho nas rgyun
ring ma 'gor bar dka' tshegs dang bral bzhin du gzengs kyis 'bad med lhun gyis grub/ tshes gsum srod char thog mar dro bzhon gyis rdul bcags/ zil char gyis sa gzhi snum por

byas/ 'brug skad snyan par sgrogs pa sogs sngon 'phags chen de nyid kyis chu mig chos 'khor gyi rnam thar las 'byung ba de slar yang shar ba'i ngo mtshar dang / tshes bzhir
gsol thab spo gnang chabs cig rje rdo rje 'chang gis dbus zhal ngo rnams dang / chos grwa rnam gnyis/ drung 'khor lto zan/ shar nub kyi mi sde/ zhe drung sogs kha 'thor
bar rags bsdus bcas gangs nyi shar tsam la gong 'khod tshang ma gzab bzhes kyis rim 'dus dang bcas/ skas zhabs su chos dung rin po che rje nyid kyi phyag tu bzhes/ 'jam mgon
sku mched la tshe dpag med dang bkra shis rdzas rtags kyi tsakli phul/ zhal ngo gzhan rnams nas phyag cha gang 'os/ mkhan pos thub dbang gi sku/ phyag gnyer nas 'dod
'jo mtshon phyir bum pa nyer lnga'i rdzas kyis bkang ba kha rgyan mgul chings can/ drung 'khor nas phyag cha gang 'os/ chos grwa byang pas rdo dril bum pa sogs/ lho nas bka'
bstan glegs bam/ gzhan byings nas rang rang gi blos dpyad kyi lag cha bcas/ chos dung rin po che'i gsung gis thams cad bskul bar mdzad nas/ rje rdo rje 'chang nyid thog
mar phebs shing / sngon la bye'u chung ngu zhig gyen 'gro'i tshul gyis byung ba ni/ gtsug lag khang chen po'i srung mas bsu ba mdzad pa'i brda dang / de tshe rje nyid
kyis 'phags pa rin po che'i gsung tshe dpag med kyi bkra shis shlau ka bcu dang / gtsug tor dri med kyi dkyil chog nas 'byung ba'i rmi ngan 'jig dang zhes pa nas/ nor

dang bkra shis rnam par 'phel/ zhes pa'i bar shlau ka so bzhi rje nyid kyi gsung dpal ldan sa skya pa'i chos srid la dge legs 'byung ba'i shlau ka gcig ste skas them gyi grangs
dang mthun par mdzad dgongs pa ni bkra shis kyi tshigs bcad de dag so sor gsal ba dang rgyas pa rnam thar chen mo bzhin dang / skas 'go'i sgo nang du rje nyid khri'u
shing la chos dung rin po che bsnams bzhin par bzhugs te/ yar 'gro tshang mar phyag dbang rdzogs nas/ rtser lha bsangs skabs bya rog snum bag can gsum 'ongs te dbus ma'i
mchu yas mar gyis dkar po byas te/ gsum ga rje'i zhal dkyil la blta bzhin du skad snyan sgrogs par byed do/ /de dus zhal ngo byings rnams theg chen pho brang du bzhugs shing
/ bka' rams nas thigs g.yab shar gyi byang du tshe chog bsgrigs pa yan gyis de'i lhor 'dul lung sde bzhi/ 'bum sde lnga sogs gsung sgrogs/ btsun chung rin sgang rnams
nas chos spyod/ byings rnams mkhar thog khud yangs su bsdad/ dga' ston gyi spro zas sogs bstsal te rim gyis lha khang byang gi skas la btang / de nas theg chen pho brang
du phyag nas dang / mdzod nag gtor spod/ phyi dro sde yangs su kong gzhas sogs legs lam dpag med mdzad pa de'i tshe lha chen steng gi rten grags che ba rnams dang / chos
dung rin po che sogs la snyan shal 'dod gsol can re 'bul bar mdzad/ de'i sang dge tsha dang / de mtshams nas mdzod 'dzin bla brang mchog tu gtan tshigs zhu bar phebs

pas mgo 'dren bdag rkyen gyi brtse 'dzin yang dag gnang / de nas zhal gro'i lhums zhugs dus ston gyi tho rengs mnal lam du/ phun gling dbang nub byang gi ka ba 'gyur nas gzim
chung yongs rdzogs skyon yong la khad mchis pas rje nyid kyi sku gzan sne mos ka ba de brdungs shing bgegs skrod dang / phun sum tshogs pa'i shis brjod mdzad song bas/
mi zhig nas da skyon yong ba med zer mur mnal sad/ de skabs mdzod 'dzin par yang lam rta dre'u'i gdang 'ur gyis 'ga' zhig gi rkang lag la skyon pa sogs 'tshub nyams de dag
zhi ba'i bka' 'doms dang / phur sgrub skabs gong gi rnga bo che gsar bzhengs la shing rtsi/ nang gzungs/ rnga lpags/ dbyug gu khri bzhugs yul sogs phal cher grub ste/
gsung bskul gyi thog mar 'dar grangs mkhan chen ngag dbang gis mdzad/ de lo bsam yas chos skyong gi lung bstan du/ spre'u'i mgo tog gi rgyal mtshan sogs dgos gsungs pa bzhin
bstsal/ khrums zla'i sgrub mchod thog stod sgar dpon shag byang er khi thA ji 'bul chen dang bcas pas gang ci'i gsung gleng zhib cha dang byabs khrus bcas bstsal/ dbyug
zla'i chog mang bde kyai gsang gsum thog rab tu gnas pa'i sbyor gnang gi 'phags pa rin po che'i rnam thar zhal thang gsar bskrun ngo mtshar can dang / gdung rabs rin po
che'i zhal thang gsar bskrun/ gzhan yang phur khang du gsar bzhengs mang po/ lha khang byang du 'jam rdor bla brgyud bris rnying dang / grub brgya khams thang sogs zhal

phye nas cho ga rnams chu lug lo bzhin mdzad dus/ sta gon nyin khang gsar dpon bgres gzhon la 'thon phyag thog rje nyid kyi mgul la mdzod rnying khyad mtshar sgron pa dang
/ lcang skya rdo rje 'chang nas gsung shog rten spam mtho bcas pa'i chibs zam brgyud phebs pa sogs rten 'brel legs shing / de dus khyams stod dkar po rnam gsum/ a mes zhabs
rnams kyi 'dra sku sa zhu/ na bza' bcas 'bul bar gnang / sa bskor nyin tho rengs snga mor rje nyid nas sgo rngar phyag nas dus gsar bzhengs thang ka sogs dmigs gsal 'ga'
'dren gnang gi cho ga dngos kyai rdo rje la sbyar ba'i rab gnas 'bring po'i lugs la/ sgo rnga 'od dpag med du bskyed de rgyal chen rnams la rdo rje phur pa'i rgyal chen
tho 'dzugs la gzhi mdzad sgos chos ma 'dres par sbyor gnang dang / stag 'dzin gtor bsngo sbags sgrub skabs gur lcam dral las mched pa'i gnod sbyin yab yum las/ pu tra ming
sring spro ba'i pu tra dang lhan cig bskyed de mchod gtor bstod phrin gyis/ gtsug lag khang / dge 'dun sde/ sgo rnga sogs srung skyobs kyi gnyer dam dang / sbyin bdag
bsgo bar sras yum rnams phebs thog drung skya ser gyis legs so bcas shar mda' btang tsam la grol zhing / chog mang bde mchog rab gnas kyi sbyin bdag bsgo bar yang gong bzhin
sras yum dang kyai rdor gsang 'dus gnyis la sbyin bdag phyag gnyer nas mdzad de/ lha chen steng 'og sogs nas rim brgyud phyi bskor la me char nyil dus/ nam mkha' sprin

gyis gang zhing rlung yang ldang ba bcas cung zad 'tshub nyams dang / 'jam mgon gcung rin po che sku rgyab tu gdan 'dren gyis mnal thog brdal la sgang bzhugs khrir phebs tshe
thugs nyams spos kyis mnal sad pa ni/ mdo sde rnams las/ de bde bar gnyid kyis log cing / bde bar sad par 'gyur ro/ /zhes gsungs pa bzhin dang / phyi skor 'khor nas rje
nyid kyis mchod bsngo rgyas pa dang / bstan bstan 'dzin spyi bye brag snod bcud bcas la gnas skabs mthar thug gi bsngo smon bkra shis kyis mtha' brgyan pa bcas stsol nyin
nyi ma'ang gzhan las ring bar byung zhing / de tshe rje rdo rje 'chang chen pos 'dzin par mdzad ces gleng bar gyur to/ /de mtshams rtse sku yon khang dang / gsol thab
yas mas rnams gsar bskrun gyi zhal gro ji ltar mdzad pa dang / der gdung sras sku mched nas sku yon gsan sbyong ji ltar gnang ba sogs 'og tu 'gro mgon dbang sdud snying po'i
rnam thar du byung ba bzhin dang / de sngon tsam nas bla brang rtse shod dbus phebs skabs sku tshab zhig legs skyes 'bul bar mngags/ tshes dgu'i nyin skyed lha me 'bar
gyi mgon khang gi g.yas g.yon ri nas shag ma cher nyil ba dang / de sngon snron dang gro bzhin nang la'ang zhal gyi cho 'phrul sna tshogs byung ba rnams zhi phyir/ rje
rdo rje 'dzin nyid chibs bskyod kyis skyed lhas lho ri'i spang steng du lha bsangs/ phyag nas bcas dang / mgon khang du gtor bsngo bskang ba so so nas brgya tshar sogs spyi
bye'i bstan pa thugs kyi dpal

ber dam du bzung ba'i rlabs chen rgyal sras mchog gi mdzad pas zhag 'ga' zhig 'das rjes su/ skyed lha'i lho ri de na rje nyid gtor 'bul mdzad kyin yod dgongs par/ mgon khang
mdun gyi ri gsham de nas gzugs mi mthong ba'i DA ma ru skad sbam po brgya tsam zhig bsgrigs nas dkrol ba zil chen zhig 'khrungs/ mgo zla'i nang khal kha dge slong 'tsho
byed chu nad can zhig sku'i gam du bcar bar sman bla'i mdo lung sogs mdzad/ khong rang gi lung par dge lugs chos dang gtsug lag khang sogs gsar 'dzugs bgyis par bzhugs rgyu'i
rten dang / dgon ming sogs zhus 'bras thub dbang gnas bcu'i zhal thang / sman bla'i mdo dung dkar sogs bstsal te dgon ming theg chen dbang rgyal gling du 'dogs par
mdzad/ dge slong gi lus kyang bde bar gyur te mi phyed dad pa'i sa la bkod/ zla ba de nas badzra kI la ya'i sgrub mchod skabs kyi zhal 'bag gsar bskrun du mar rab gnas kyi
me tog brgya tshar bstsal te byin rlabs kyi gzi 'od 'bar ba mdzad pa'i skabs so//dgung grangs zhe gsum du phebs pa lcags yos rgyal zla'i mjug tsam gyi gzigs snang du/ rje
nyid bal yul du phebs par sngar bas bag dro zhing / mchod rten bya rung kha shor shin tu 'drongs la gdugs chos 'khor gser shog gis phral byugs lta bu'i dbyibs can zhig
gzigs mur/ mi 'ga' zhig nas 'di la khyod rang dril bu zhig phul na thams cad la phan thogs yod

zer ba zhig 'khrungs pa bzhin/ rje nyid kyi gsung las/ bden min ci ltar yang phan du re nas dril bu gsung bskul rlung g.yab/ zhal byang smon lam bde skyid dpal ster bcas ngo
mtshar du phul ba yin gsungs/ de'i sbyar byang du/ ces ma 'ongs lung byang rnams las/ lnga brgya tha ma'i dus 'dir bal bod mi rtag sgyu ma'i snang tshul ston par gsungs
pa'i dus der slebs pa lta bu'i gangs ri'i ljongs 'dir mchod yon du ma zhig la 'pho 'gyur rim can byung ba dang / nged rang dran nas rang lo bcu bzhi lon pa nas bzung bzhi
bcu zhe skor lon pa'i bar bal yul du dus 'khrugs che chung sna tshogs rgyun ma chad cing / mthar rgya gar sogs yul gru gzhan la'ang brdab zings langs pa lta bu shar skabs
bstan 'gro bde skyid brtas phyir phul ba yin/ gsungs pa'i skabs su/ ngo mtshar gyi rnam thar 'di ltar gleng ste/ de'i tshe gnya' nang sho pa zung gi yi ge las/ 'di nas
bang mi bal yul la 'gro skabs yo mo'i chu sogs 'bab pa'i chu chen zhig la/ rong phyogs kyi gru shing gzhong lta bu zhig rgyag dgos 'dug pas gru de rdo la thug pa lta bu'i
rkyen gyis chag nas bang mi gru mkhan sogs chur shor 'dug rung / skyabs mgon khyed rang gi thugs rjes chu chung sa zhig tu bang mi gru mkhan chag sogs dang de ga nas gnang
ba'i dril bu bka' tham sogs la skyon med byung ngo / /dril bu mchod rten chen po'i shar phyogs su chos 'khor bcu gsum gyi gsham du bzhugs pas gsung sogs 'gran bral du
'dug

tshul bris nas phul ba bzhin/ rje rgyal sras mchog gi thugs bskyed smon lam gyi dbang gis phyi rol 'byung ba'i rkyen gyis kyang brdzi bar mi nus pa de ltar lags so/ /zla mjug
tu glo bur du paN chen thams cad mkhyen pa gtsang chibs bsgyur gyi gleng ba dang / chibs zam brgyud lha sar khams nas 'brum bu'i nad dogs kyis thugs bsun pas bstan 'gro'i
bde thabs gang la ci 'tshams zhu dgos/ rgyal tshab dam pa/ bka'i gung blon lhan rgyas bcas nas bstsal ba bzhin/ de 'phral ljags chu/ srung skud/ sku khrus sogs 'bul gnang
dang chabs gcig gang ci'i snyan 'bul tshang ma mchod yon bstan la dgongs pa'i thugs bskyed cher mdzad pas 'phral du nad thag chod pa sogs/ rgyal khams kun tu rje yi
thugs rje las byung ba'i rnam thar sgrogs pa la gcig tu gzhol bar gyur to/ /de nas rta zla'i nang gi gtor spod le tshan nyin gnyis/ nyin gcig la bka' drin che ste/ zhag lnga'i
ring rje rdo rje 'chang nas skul mkhan dang rdo rje 'chang slob dpon gnyis char gyi 'gan bzhes kyis bde gling phun tshogs yongs nas ri khrod ma'i bum chog rgyas pa
tshoms chen du mdzad/ 'phags pa rin po che'i rnam thar thang sku zhal gsar bzhengs zhal phye zhing mchod gtor sogs rgyas pa dang / khyad par nye skor mi phyug tshang ma'i
bza' btung gi lhag ma nad bdag gtor rdzas su bsdu gnang thog cho ga smin grub mdzad de/ nad bdag dkar dmar la dga' ba'i gtor rdzong dus/ gong gi rdzas rnams gtor ma dang
chabs cig ting

'dzin sngags rgyas bsngo gnang / de dus kyi nad bdag grwa pa lus stod shu bas gang ba zhig dang / bud med 'o zo khyer ba gnyis rje nyid kyis dngos su gzigs te/ bka' las nad
rims dang byang 'brog khrod la phyugs kha mi gtsang ba 'di gnyis kyi cho 'phrul yin 'dug pas da skyon yong ba med gsungs/ 'dzam bu'i gling 'di'i phyi rol bde ba can gyi
zhing gi shar tsam du/ ri lung khang bzang zas nor so so'i 'dod pa bzhin dgos dgu 'byung ba zhig tu rdzong gnang gi spyan dmigs brtan po dang / nyin re bzhin lha chen rtse
nas phyogs bzhir sbyangs khrus mdzad pas/ yul ngan gyis dpon slob kun 'dar bun grang 'bur can du gyur kyang / bdag bas gzhan gces byang chub sems dpa'i rnam thar gyi ngang
nas thugs rus mdzad cing rje nyid kyi thugs bskyed kyi ri khrod ma'i thog ri bya sder ma sogs phyi skor thang 'ga' zhig kyang snga phyir gnang / de nas bzung rgyal khams
su 'go nad mi 'byung ba'i thabs mu sbrel du mdzad/ dbo zla nang 'dod khams dbang mo rje khol gyi mdos chog bstan 'gro spyi sger gyi rim gror ched dmigs dang / nag zla
nang sa skyar mi rtsis shig byung skabs rje rdo rje 'chang yab sras nas mgul cham zhig kyang bzhes/ snron zla'i mdo sde lha mchod thog bsam yas chos skyong gi lung yin tshul
gyis/ rab grwa zha ser du bsgyur dgos kyi mgo zug la rje rdo rje 'chang nas mdo rgyud dgongs 'grel dang bcas pa'i lung dang sbyar te rang rang gi lugs bzhin gyis bstan
pa phan sleb che ba'i mtha'

'doms mang du bstsal yang ldog par ma gyur cing / chu stod zla nang zhig 'od gsal gyi ngang du gnas gsar rdo rje 'chang de nyid yang yang phebs nas/ zhig drag gi bka' 'doms
du ma mdzad mu las thugs dgyes nyams kyis chos 'phro rnams bstud mar ma tshang med par gnang ba zhig 'khrungs pas/ sngar ma gsan pa'i chos bka' zab khyad can mang po zhig
de dus 'od gsal du gsan zhing / smin zla'i nang rje nyid nas khrus sngags kyi chu dang rdzas srung sogs nye skor kun la bkye gnang dang bstun/ sangs rgyas pa/ ri khrod
ma'i bum chog bcas mdzad nas phyogs bzhir sbyangs khrus/ srung ma spyi dang lha mo rje khol la 'phrin 'chol bcas nyin gsum sngon 'gro'i zla ba kha shas de bzhin nar mar mdzad/
mgo zla'i nang gser khar 'brum dogs kyi gleng je gsal gyis gzhis rtse sogs su 'o brgyal gyi gnas dang / lam sdems kyang shin tu dam pa dang / de'i tshe 'brum srung
dang yor srung spyan gsal 'chang ba tsam gyis nus pa 'thon pa byung ba snang zhing / der ma zad rgyun gyi zhal 'don gzhung skong ba gtor bzlog sogs mdor na mdzad 'phrin thams
cad bstan 'gro spyi dgos kyi phan bde sgrub pa'i ched kho nar smin par mdzad do//dgung grangs zhe bzhir phebs pa chu 'brug rgyal zla nas rta zla'i bar la bstan 'gro'i
don du sku dngos phebs kyi/ rgyal khams kun tu nad mug zhi phyir mgon khang khag tu bskang 'phrin dbo zla nas nag zla'i bcu bzhi bar

lha bsangs / ri khrod ma'i bum chog phyogs bzhir sbyangs khrus res mos parNa sha ba ri'i mdo sogs mdo phran bco lnga tsam/ ljags klog sgrol bzlog rnam rgyal ma'i gzungs stong
'dod gsol bkra shis rnams dang / de nas lha mo rje khol gyi mdos bskang la bdag bskyed phur chung bcas bcu bzhi'i nyin grwa grangs nyi shu skor gyis glud rdzong rnams
dang / ma mo spyi gtor/ rje khol gyi bskang gtor/ mdos bcas bsam gling du spyan drangs shing / de'i tshe dbang khang du mdos sgrig rgyu'i snga dro bud med dpal mo zer ba
zhig gis dkar yol che legs zung dang chung ba gcig bcas 'bras dkar gyis phyur por bkang ste phul ba dang / mdos tshugs pa'i zhag shas nas gdan sa dan khrod kyi bu mo 'ga'
zhig gi rtse dga'i do rar rdo 'jim la bcos pa'i lus rgyan 'chor mor bgyis te lhan 'tshog gis gtsug lag khang gi 'gag dang sde gseb rnams su rgyu ba sogs/ ma mo mkha' 'gro'i
cho 'phrul 'khor nyams ci yang byung zhing grol nas zhag gsum pa'i tho rengs 'od gsal du/ mi pho mo mang pos rje nyid la dad 'dun lhag par che ba dang / bud med gcig
'chor gnyis 'chor bdun brgyad cig 'ongs nas pad skor sogs lus kyi rnam 'gyur dod nyams dang / skad sbom phra snyoms shing bzang bas/ tshe dbang zhu la phebs zhes glu dbyangs
blangs te khrom lta bu zhig la brda gtong ba'i ltas 'khrungs pa ni/ spyir rgyal khams nad dogs myur du zhi ba dang / lhag par yul gru 'di nyid du bde 'jags 'byung ba
dang yang sgos

rje rdo rje 'chang nyid kyi sku 'phrang 'tshub ma zhi ba'i rtags su gor ma chag go /de lta'i skabs rgyal khams su rje nyid kyi ljags chu rims srung sogs kyis phal cher khyab
cing / gong gsal gyi thugs bskyed de dag bcas nyid kyi sku drin gyis bskyangs so zhes pa'i sgra sgrogs pas brel ba bzhin don la'ang gnas so/ /sa zla'i mjug thas se tA la
sbo shog thu'i gsung mngags zhib cha bcas/ bla ma sangs rgyas don grub dpon g.yog 'byor ba rje nyid ril sgrub bcad rgya 'grig pas zhag 'ga' sgug thog nas/ rten 'brel rab
la sgrig mi dgos par 'grig pa ni/ snron zla'i tshes gnyis la 'jam mgon khams gsum dbang sdud nyid kyai rdo rje'i rgyud 'don la thog mar phebs dus bla ma dpon g.yog la 'byor
phyag thog khong tshos mgul la bkra shis pa'i lha dar phul ba dang / tshes gsum nyin sprul pa'i lha khang chen mor zab pa'i yang rtse bla ma'i rnal 'byor nyams bzhes
pa mdo sngags tshogs yongs kyi dbur rje yab sras byon thog dam tshig 'gyur med bas se phyag rdor skyabs kyi gsung shog rten gya nom pas thog drangs/ maNDal gyis gtsos dngul
bre chen mang po'i 'bul chen mdzad pa sogs dge legs rten 'brel bzang po rab 'byams rgyal ba'i zhing khams su'ang khyab cing grub par gyur to/ /de nang chu stod dge tsha
dang / bco lngar zhal dro lha khang du rje nyid kyis deb sgrigs bzhin bstan don rgya cher mdzad pa ni rnam pa kun tu'o/ /gro bzhin phur sgrub nyer gcig mus chen mchod
bsngor dpal 'khor lo bde mchog gi rnam sprul yin pa'i bsngags

brjod mdzad pas/ de'i tho rengs kyi 'od gsal du/ rje nyid khyad 'phags lho'i mgon khang na bzhugs mur/ dar tsam nas sras yum gnyis kyang phebs byung ba la/ rje nyid nas rten
bshad gnang rgyu yin dgongs par rten khri'i steng na bde mchog lhan skyes kyi sku yum phag mo'ang sngon mos 'khyud pa 'jim sku khru gang tsam zhig gi bzhugs gdan nyi dkyil
de la/ gser yig dbu chen gyis/ ka lingka'i tshogs dpon gyis phul/ sa skyar gdung byon yong / gegs chags lan tshan gsum mchis pa'i gnyis mnyel tshul dang / gsum pa shar
lho'i dmar grib la 'dzem zer ba zhig bris 'dug pa dang / rten khri gzhan zhig na kha che paN chen gyi thugs dam bde mchog lhan skyes kyi gser zangs kyi sku mkhyid gang
tsam zhig bcas gzigs snang du 'khrungs pa 'di la/ rje rdo rje 'chang gi bka' las/ ka lingga 'di bde mchog gsung 'khor gyi gras lus kyi kha nang mnye ma'i khams sbyong byed
dang / phyi shar lho'i rtsibs na rab tu bzang po dang shyA ma de ba bcas yin pas brda tshig gang yin ni dbye dka' gsungs pa 'di la gnad khyad par ba zhig yod snyam yang
re zhig btang snyoms su bzhag de'i tshe 'jam mgon dbang sdud snying po nyid phur sgrub tshogs phebs thog ma'i skabs dang / khrums zla'i tshes gsum la lha chen nas sangs
rgyas don 'grub chos khrims mdzad gong gsung brtag zhus pa'i tho rengs 'od gsal du/ rje nyid lho byang dge 'dun rnams dang lhan du bzhugs thog sku sang zhig mdzad par/ mkhan
rin po

che nas/ sngar yang lha khang bla brang du thub sku khyad can zhig 'byor zhing / da dung 'byor rgyu zhig gzhan nas gdan sar zhus tshod 'dug kyang lan ma gnang bas ma 'byor
gsungs pa la/ rje nyid kyi dgongs par yang / sngar nas thub sku zhig ser phreng sogs kyis drangs pa yin/ da dung 'byor tshe de bzhin gyi dgongs mur thub sku de 'bul mi yin
rgyu'i mus phyogs nas dge slong bud med kyi chas can zhig 'dug par/ bka' las spyir dge slong gi skya chas dang / bye brag bud med kyi chas 'di 'dra glang dar ma'i dge slong
yin 'dra gsungs pas/ nged la dgos gal zhig byung nas byas pa yin zer bar/ 'don pa ci shes dri bar mdzad lan/ ma Ni las mi shes zer bas rdzun yin dgongs nas/ khyed rang
mtshan brjod/ bzang spyod ltung bshags rnams spyir 'don pa dang / bye brag rang re'i lugs la gong ma lnga bstod med na mi rung bas thon gsungs pas/ rtsod pa bgyid rtsis
kyis gong ma lnga ci yin zer/ dkar po rnam gsum dang chos rje khu dbon yin gsungs pas mgo gug gug byed mur 'od gsal 'byams pa zhig 'khrungs pas/ bka' las/ da lta'i mkhan
po dang / slad nas 'byon 'gyur zhig kyang khyad mtshar yod ngor/ gdan sa rang nas 'grig min byung dogs bcas ma 'ongs lung bstan 'dra zhing / bud med kyi chas bgyis pa gab
tshig bzang ngan dbye dka' gsungs/ yang tshes bdun gyi tho rengs sngags 'chang chos kyi rgyal pos byas 'gyur nas gsung chen po'i sgo nas gsung

mgur zhig mdzad byung ba la/ de'i gsung lan rje rdo rje 'chang nyid kyis sa skya nas 'bul gnang gis phar gsan tshur gsan shin tu gsal bar 'khrungs kyang tshig don ji bzhin
ma nges/ zhes gsungs pa 'di dag ni/ nye ring kun la snyoms pa tshangs pa'i dbyangs/ zhes gsung gi gsang bar mnga' brnyes pa'i brda'o/ /sngon sngags 'chang nyid la sa lo tswa
ba 'od gsal du byon nas lung bstan phul du byung bar bstsal ba bzhin/ rje nyid la'ang sngags 'chang chos kyi rgyal po zhal gzigs kyi dka' gsang rmad du byung ba grol
ba ni gor ma chag kyang / de dus su ma zad/ dus gnas dang bstun par mdzad de gnad che bar 'ga' zhig gi tshe rnam pa kun tu ma nges pa'i zol mdzad cing / gzhan du bsnyel ba
mi mnga' ba'i ngang tshul bzang po rje nyid la mnga' ba ni ma bcos lhun grub bo/ /tshes brgyad nas phun gling dbang khang du sras yum rnams la/ kyai rdo rje'i rgyud dbang
rdul dkyil steng nas dang / aShTa'i bzlas lung bcas rgyas par bstsal ba de ni/ 'jam mgon gcung rin po che gong gsal gyi lhums zhugs thog go chod par zhal gyis bzhes pa'i
dbang de dang / sku bltams nas 'di nyid smin byed kyi thog ma rang yin par nges la/ de dang mu sbrel zhu dbon ngag dbang dge legs dang / mkhas dbang zhe drung slob grwa
dge rgan bcas la'ang bstsal zhing / rigs cha rtsa rgyud sdom gsum rnam gsum rnam gnyis bcas kyi tshogs dbu dang / chos lhun mkhan gsar la mnga' gsol sbyangs khrus/ 'jam

mgon sku mched/ rje btsun drung zung rgyal yum bcas la kun rig dbang rdul dkyil steng nas dang / bsnyen thabs kyi ljags lung bcas bstsal/ bkra shis zla ba de'i nang lha chen
khyams stod gser khri rin po che gsar bskrun mdzad rgyu'i bka' 'doms bzhin/ mdzod 'dzin nas lha bzo zla 'od sogs la bka' mngags te ha lam gyi tsag par zla ba de'i tshes
dge bar spyan bdar dus/ zhal dkar 'bras sil gyis gtams pa phul ba dang / stabs 'grig byung bas la nye bzang ba'i sgo dang po dang / dbyug zla'i nang lha bzo zla 'od nas
ngor thar rtse gur zhal lha mo stag zhon rnams dang / rje dpal ldan chos skyong gi dgongs rdzogs rten rnams bskrun par bkas mngags shing / gzungs 'dod gsol sogs cha rkyen
bcas legs par gdams/ de nas zhu dbon dang sde dge'i hor 'dra bcas la spyan gzigs gtso 'khor gsum gyi rjes gnang dang / lung phon che ba bcas bstsal/ mkhas dbang zhe drung
la 'thon phyag thog rig gnas bskor las pa'i bka' bstsal zhib rgyas mdzad pas khong dgyes dgur son cing gnang cha'ang gya nom par stob par mdzad/ smin zla'i nang rje nyid
dang zhabs 'bring pa chen po gzim 'od bcas nas sdom gsum kha skong bdud rtsi nying khu/ gdung rabs gsol 'debs kha skong bcas dang / phun tshogs dge legs ma/ gtor ma brgya
rtsa/ dkar cha bzhi/ de dag gi gsal byed bcas ljags zhus dag par mdzad de chos sbyin mi zad par du bskrun pa'i bka' 'doms dang / tshes

bcu dgur dar mdo pha sgar dang chu 'bum bla ma gnyis kyi 'bul bzhes la tshogs dbur phebs shing / 'dis mtshon snga phyi kun tu 'bul bzhes tshogs phebs mdzad pa mang ngo / /dgung
grangs zhe lngar phebs pa chu sbrul lor sku 'phrang shin tu 'tshub pa yod thog bod lo gsar ba nas bzung lo gang phyir phebs spangs te/ sku tshe'i cho ga tshugs 'phral
zhig tu/ ze'u lha khang 'dra mo zhig nas tshe dpag med kyi sku che chung sna tshogs shig rnyed pa 'khrungs pa dang mnyam du/ 'jam mgon dbang gi mtshan can gang la'ang gtsug
tor rnam rgyal gyi sku zhig dang / yang rgyal zla'i nang zhig la sku par mang po zhig gi khrod nas tshe dpag med kyi sku par gsal ba rnams rnyed pa 'khrungs pa ni/ sku
tshe'i 'phrang las grol nas bstan 'gro'i dpal mgon du yun ring 'tsho zhing gzhes pa'i brdar nem nur dang / yang dbo zla'i tshes gcig tho rengs gangs ri chen po'i khrod
nas 'bras dkar khal du ma zhig rnyed pa gnang mur/ lho rang gi lam yin dgongs pa zhig shar ba ni/ de dus bstan gsol gnang mus yin pa bzhin/ jo mo lha ri'i cho 'phrul zhig
yin 'dra gsungs/ de nas bzung rgyun ring bar ljongs 'dis mtshon 'dzam gling snod bcud spyi dang / bye brag bstan 'dzin skyes chen dam pa rnams zhabs pad brtan phyir bstan
srungargya mtshor 'phrin 'chol dang / de dag dpal dang gzi 'bar du bskyed de lha bsangs/ bstan gsol/ 'go lha/ dgra lha/ sde brgyad cha

snyoms bcas chag med mdzad skabs shig rgyal tshab mchog nas mgon khang rnams su 'phrin gsol snyan shal sogs bstsal ba bzhin rje nyid kyi thugs smon dang bcas ji bzhin bka'
yis 'doms/ yang tshes gnyis kyi tho rengs chos lhun dbu byed byams pa yin snyam pa zhig nas/ byams pa mched lnga'i ya gyal chos lhun byams sku'i lo rgyus rje rdo rje 'chang
la zhu mur/ rab gnas dus byams pa dge slong rnam pas lhung bzed chus gang ba bsnams pa zhig thim zer ba dang / shog dril lo rgyus kyi yi ge yod pa zhig na/ de mar pa mi
la zhal gzigs/ brgyud pa'i rtsa ba sa ra ha/ tai lo pa rnams kyang gzigs shing khyad par 'gro mgon 'chi bdag gi 'jigs pa las thar zer ba zhig 'khrungs pa ni/ zhe lnga'i
sku 'phrang 'tshub ma las grol zhing / sku zhi bar thim dus kyi lung bstan zhib gsal du gor ma chag de lo rgyal tshab de mo rin po che ngag dbang 'jam dpal dge legs rgya
mtshos/ zan yang mi 'gyur lhun gyis grub pa'i ganngho la chen por zhig gsos kyis mtshon/ spyi sgos bstan 'gro'i bde thabs la ched du dgongs pa'i rim gro'i thebs su dngos
'byor gya nom pa bstsal ba bzhin/ chos dung rin po che gsung bskul gyis mtshon mdzad sgo kun gang 'tshams ye shes gzigs pas gnad smin gnang / sa ga'i nang dgongs nyul zhig
rje nyid thugs dam la bzhugs mur/ rgyu mtshan med par sku shin tu nyog nyams kyis thugs snang nub pa lta bu grub 'phral/ gzhung zhabs nas bsam yas sku rten skor gyi chibs
zam

'byor bas/ dam sel sbyongs thabs sogs rim gro rnams gab sbas med par bstsal/ snron zla'i mdo sde lha mchod thog sku rten 'phrin las sam skal ldan 'os shar su zhig la zhal gzigs
kyang dam bsgrags 'phrin 'chol sogs mdzad dgos kyi gsung mchid rgyal tshab mchog tu zhib lhongs dang / rje nyid nas kyang bzhi thog rtser lha bsangs rgyas pa bstsal
rgyu'i tho rengs/ thugs nyams dang 'od gsal 'dres pa'i mur/ bande gzugs bzang gzi brjid can zhig kha btags thog nas gleng mo byed la khad yal ba zhig 'khrungs pa ni/ dpal
ldan pu tra dmar po nyid kyis 'phrin las g.yel ba med pa'i brda dang / chu stod tshes bcu nas nyin gsum ring snod bcud spyi dang bye brag gi bcud 'phel phyir nor mchog sde
dge zhu chen rin chen gsung rab las rje rdo rje 'chang nyid dbyangs rol sogs kyi deb sbyar te thog mar gnang skabs/ gnang nyin kho nar sde dge nas zhu shog rten gseer
dngul dar gos rdo dril DA ru phreng ba sogs spam mtho ba 'bul 'byor tshang ma phywa rten gras su phyag rtags 'bur ba dang / phywa sgo dbye ba'i skabs/ 'jam mgon sku mched
yum mchog bcas la phywa rdzas bstar zhing zhal 'don gyi tshe rgyu mtshan med par chos dung dkar po rgyang grags kyi gsung rgyun ma chad par rje nyid kyi snyan khung du gsan
cing / phywa 'gugs grub nas gong gi sde dge'i rten rnams rgya bkrol nas dmar po skor gsum gyi sngags bzla bar mdzad de/ rdo dril/ DA ru'i gsung bskul zhing phreng ba
ni byang dar dmar pos dril nas

'dug pa rten 'brel shin tu legs par bstsal/ bco lnga'i tho rengs khyad 'phags bla ma lha khang gi ring bsrel las ring bsrel gyi char babs pa 'khrungs pa dang / bco brgyad tho
rengs nas g.yab 'khor gos yol can na mi mang po bdud rtsi ril bur sgril bar/ nyi ma zhud la khad shar bas/ de nyin 'brug chos 'khor bsod nams pho brang gi nang rten rnams
la ring bsrel gtso gyur gyi gzungs zhugs dgos tshul gsungs pa bzhin/ de lta'i lo rgyus dang bcas stsol bar mdzad pa'ang ring min nas 'brug phyogs me skyon gyis rten mang
po dmigs med du song ba sogs dus gsum sgrib med gzigs pa zer ba de 'di 'dra'i rigs la gsung ngam snyam/ gzhan yang zla nang der sa ngor sde gsum gyi sku gegs sel phyir
chos srung rgya mtshor 'phrin 'chol la thugs gzhol ba dang / gong gi gser khri rin po che'i shing brkos yongs rdzogs grub nas/ sngon thub pa'i dbang pos chos kyi 'khor
lo bskor ba'i dus chen zla ba'i nyer drug sngon ma sa nang 'phrod thog rje nyid kyi dbu skyes kyi phon po gsar pa bskrun skabs/ rdor brag padma 'phrin las kyi rnam thar kha
pa ljags klog mur/ tshogs kyi 'khor lo'i dga' ston la longs spyod do/ /gsung ba dang mdzod 'dzin nas spyan bdar phul ba dus 'grig cing 'o thud bzhes mu dang / glo bur
char zim wa chu 'thon tsam nyil nas de 'phral nyi 'od gsal ba sogs rten 'brel dge ba'i mtshan ma gnyis pa dang lo de'i gro bzhin phur sgrub rje rdo rje 'chang yab sras lha
khang mkhan chen

bcas nas gnas bcu lha khang du phur cha sogs khyad byang nas bzhes te mdzad/ rgyun gyi phur cha rnams la nyams gso rtsi gso yang legs par gnang / ma 'gyangs par a li chos rje
dpon g.yog rnams 'byor zhing / gdan sa nas phebs mi bla ma nas gsung brtag zhu rgyu'i tho rengs 'od gsal du/ a li chos rje'i bla ma rnams la rje nyid nas dung zhig gan
rgyu yin dgongs te/ dung dngul shog la skyon cung zad yod pa zhig gzhi thog pho brang gi rtse nas rje nyid kyis 'bud par mdzad pas/ de'i skad kyis sa skya'i lung pa thams
cad gang ba dang / kun dga' sangs rgyas yin zer ba'i mchod me shin tu gsal ba zhig mchis par/ gzhan gyis gnod pa byed 'dug pas rje nyid nas legs par bcol gnang gis slar
gsal po yong ba yod dgongs pa 'khrungs pa'i 'bras bu'ang da gzod mngon du gyur cing / dbyug zla'i tshes bcur a li bla ma sbyin bdag ngo g.yog rnams gsung gsang 'di ltar
grol te/ a li chos rje sbyin bdag bcas rnams rang gzhan gnas skabs mthar thug phan bde bsam ste/ sde snod bshad grwa bzang po'i rgyun rje btsun sa skya pa'i bzhed pa dang
mthun par 'dzugs 'dun gyis 'di nas bla ma dgos tshul byung ba bzhin gyi re 'bras don smin spyi sgos bstan pa rin po cher bya ba lhag par yang byas pa 'di ni/ rang cag rnams
kyis rnyed pa'i mchog legs par rnyed pa sogs/ sngon gyi rgyal blon lo pan byang sems rnams dang / rje btsun sa skya pa'i gong ma'i bzhed srol dang mthun pa'i

legs byas ngo mtshar rgya mtsho yin 'dug bla slob sbyin bdag kun la rjes su yid rang zhing / gong ma bdag po chen po/ skyabs mgon rgyal ba yab sras kyi mtshan don la phan nges
kyi bya ba yin 'dug pas dga' spro rgya cher mdzod/ ces gsung gis dbugs dbyung bar mdzad do/ /smin zla'i nyer lnga lha chen gser khri rin po che gsar bskrun gyi zhal gro
mgo zla'i tshes bzhir yin tshul gyi brda 'grems mdzad rgyu'i snga dro/ rgyal tshab mchog nas bsam yas sku rten pa phral rdzong gnang ba'i snga dron gyi gsung shog dngul
gyi maNDal/ sa snying srang / lha gos sogs gser khri rin po cher dge ba'i la nye gsum par 'khums/ mgo zla'i tshes bzhi'i shar mda' btang tsam la rje rdo rje 'chang nyid
kyi thugs bskyed 'phrin las kyis/ gcig tu lha chen sprul pa'i gandho la chen po mdzes pa'i rgyan gcig gser khri rin po che gsar bkod sgrig rgyu'i do dam du mdzod 'dzin par
bkas mngags pa bzhin legs par bsgrigs 'phral/ dung mkhan gyis chos dung rin po che gsung bskul dang bstun/ lha khang chen mo'i gser gyi rgyal mtshan rnams la nyi ma shar
ba'i 'od zer 'phro ba dang mnyam du/ gang na thod dang skra gsar dang / /gar dang rol mo'i sgra yod pa/ /zhes dga' ston gyi ngang tshul bzang po dang ldan pa'i kong gzhas
pa rnams kyi sngun bsus/ a li dpon g.yog spu nag bla gnyer/ stod tshong dar rgyas sogs 'bul sdud pa rnams dang / phye mar gyis bkang ba'i dngul gzhong gsum khyer mi/
rgya gling pa/ mgron gnyer spos

phor pa/ sbyangs chas/ gtor teb gsum du mtheb kyu kha phyi bstan sum cu brtsegs steng gyen bstan gsum sgrol ma gcig la lhag gcig bcas brgya tshar/ snod 'bras bus bkang steng
rigs lnga'i rtse phran dar dpyangs bcas gsum bkod mthar/ dngul grub bkris rdzas brgyad/ rgyal srid sna bdun/ tsakli tshar re thogs pa'i ban tshang gsum/ dngul bum rdzas
ldan mgul 'ching kha rgyan bcas thogs pa yang gsum/ mdo sngags rig gnas dang bcas pa'i dpe tshan khyer mi gsum/ dam pa gong ma'i phyag dril smyon du grags pa che chung/
klu dbang gi phyag dril/ thod rnga / 'thor nas/ kA pA la bdud rtsi/ ting shags bcas yod pa'i ban tshang gsum/ snam sbyar phrag par gzar zhing lhung bzed spyi blugs thogs
pa gcig gsol dpon/ spos sna ba/ yum mchog sogs zhal ngo byings phyag 'degs bcas dang/ de nas skyabs mchog 'jig rten sgron me nges don gyi rdo rje 'dzin nyid kyi sku 'khor
rnams dang bcas/ bcom ldan 'das nyan thos kyi dge 'dun dang bcas pa chos 'khor la 'du ba bzhin cha lugs dang spyod lam bzang zhing dul ba'i sgo nas phebs shing/ sprul pa'i
gandho la chen po'i khyams stod du sbyangs khrus/ bgegs spyod sogs dang/ de nas rje rdo rje 'dzin nyid kyis oM na mo bhruM AH yurdznyan hrIHa ro li ka hU~M hrIHces ma
'ongs srid mtha'i bar du 'byor 'gyur dang bcas pa'i gdung rgyud rin po che gser khri 'dir mnga' gsol ji snyed gyi sku tshe bde ldan mgon po'i ngo bor byin gyis

brlabs te/ 'bru dkar gyi char nyil bzhin par rtag brtan gzhom bral gyi khri 'phangs su skyabs mchog yab sras rnams sku gsung thugs lham me lhang nge / lhan ner bzhugs grub
pa dang dbu mdzad chen pos/ 'phags pa dkon mchog gsum la phyag 'tshal lo/ /zhes pa nas/ /mjug bkra shis kyi bar rim bzhin bskul zhing/ spyi sgos nas mang ja bsnyen bkur 'bul
chas gzab pa'i thog dngos 'bul dngos thog tu phabs pa bsdoms dngul srang lnga stong sum brgya dang bzhi/ zho phyed bdun du longs pa bcas mdor na de nyin srid zhi'i dpal
'byor yod dgu cog sprul pa'i mchod sdong chen po'i gser khri rin po che ngo mtshar gsar du bzhad pa'i drung du/ ma 'ongs srid mtha'i bar gyi rten 'brel legs lam bzang
po bcas 'phos pas/ bde skyid rdzogs ldan gzhon nu'i dga' ston la longs spyod pa'i skabs so//dgung grangs zhe drug phebs pa shing rta lor 'gro mgon bstan pa sangs rgyas dang/
rje nyid kyi zhabs 'bring pa chen po bsod nams 'od zer gnyis 'das pas/ so so'i rjes sgrub gu ru rin po che dang 'jam dbyangs sogs kyi zhal bkod sogs 'char 'phar gyi brtan
mkhas mdzad sgo rnams la thugs gzhol ba'i mur/ gro bzhin tshes lnga'i tho rengs 'od gsal du/ sde dge mkhan chen shar chen zhabs drung 'khor bcas la phag mo zhal gnyis
ma'i byin rlabs phul zhing/ de'i sku snang la rang bzhin med pa zil chen zhig gzigs pa'i mod du dar cig mnyam bzhag la 'byams par gyur/ de nas

gzhan yang chos bka' 'dra 'bul rgyu yin dgongs pa zhig 'khrungs so/ /zla nang der 'brug sde srid rnying pa bsod lhun bod la bros nas rgyal rtser mchis dus/ dam pa'i rang bzhin
'gog med kyi gzigs pas gnang cha gya nom pa bstsal bas/ khong pa shin tu mgu zhing slad nas zhabs phyi yang dag zhu rgyu'i tha tshig phul zhing/ 'di 'dra'i rigs kyi thugs
bskyed gzhan yang mang du mchis pa'ang 'dis mtshon nus so/ /khrums zla'i tshes gsum tho rengs zhal dkar ngag dbang lags rig 'dzin pho brang na thugs dam gnang mur/ mnal
du song ba'i rmi lam du/ rje rdo rje 'dzin nyid 'grul la phebs zer rgya gling gtang byung ba'i mod gzigs pas/ rje rdo rje 'chang nyid ma gzigs par thugs skyo lhang byung/
de ma thag rje nyid kyi gsung las/ bstan ma khyod ni mya ngan ma byed cig /nga ni da dung 'bum tsam 'tsho bar 'gyur/ /gsung ba gsan cing/ dbyug zla'i bcu bzhir sa chen
yab sras gnyis ka'i dus chen dngos dang/ gzhan yang tshes mchod bzung ba sogs kyi dbang du byas na/ chos rje sa paN/ rong ston thams cad mkhyen pa/ sngags 'chang chos
kyi rgyal po rnams kyi dus chen nyin/ gdan sa chen po'i dri gtsang khang rnams su sna lnga'i mchod stong/ lha chen 'dus tshogs su bsnyen bkur gya nom pa'i thog rgyal bstan
rin po che spyi bye brag dar brtan gyi thugs smon dang chabs cig sngon du mdo sa skyong blo gros rgyal mtshan yab sras la chos sbyin mi zad par par gyi 'phrul 'khor bkas
dbang

bskur ba bzhin phyag thog tu son te/ phur pa bla ma'i 'bul skyes gdong/ bod kyi rdo rje gdan dpal ldan sa skyar phebs pa bzhin/ de nyin rigs gter gsal byed/ phar phyin dka'
'grel/ sdom gsum kha skong/ bdud rtsi nying khu rnams kyi par phud 'dus tshogs su bstsal/ mgo zla'i nyer drug chad pa'i nyer lnga gza' tshes dge bar/ rje rdo rje 'chang
nyid kyi thugs bskyed rlabs po ches dpal sa skyar dpal ldan chos kyi grags pas mdzad pa rgyas pa'i bstan bcos tshad ma rnam 'grel gzhung skyor tshes mchod thog mar tshugs
skabs/ ma bsgrigs rang 'grig gi ngo mtshar du/ or du su dza sag bas se tA las tshe chen tshor thur bkra shis tshe ring gi gsung bris rten gos dar dngul sogs spam mtho ba
dang/ de sras thA ji mgon po rdo rje byon pas dngul gyi maNDal/ dngul bre chen mang ba/ zhang po me rin bde mchog gis kyang de bzhin bcas 'byor pa sogs gzhung skyor gyi
la nye bzang zhing / de nyid rje rdo rje 'chang yab sras nas gnas bcu lha khang rten drung mchod tshogs gzab pa'i dbus su gong gi maNDal sna 'dogs bcas bshams nas/ rnam 'grel
gzhung skyor thugs bsam rnam dag gis bskrun pa 'di/ rgyal ba bu ram shing pa'i bstan pa'i gsal byed dam par gyur nas/ skye dgu kun la 'phral yun phan bde rgya cher 'byung
zhing/ bla ma yi dam sangs rgyas rnams la gsol 'debs dang thugs smon 'phags pa kun tu bzang po'i rjes su 'gro bstsal zhing/ gzhan yang sku tshe de nyid du rnam 'grel
tshogs dbur

phebs bzhed thun mong ma yin pa'i sgo nas/ gzhung yang ha lam thugs kyi bang mdzod du bzhugs par gyur kyang nag phyogs mthu bdo ba'i dbang gis phyag tu son par ma gyur to/
/dgung grangs zhe bdun du phebs pa shing lug rgyal zla nas bzung 'jam mgon sku mched la zab rgyas chos bka' rgya cher gnang rgyu'i tho rengs 'od gsal du/ gser chos glegs
bam ngo mtshar can bka' 'gyur gras yin dgongs pa zhig dge 'dun gyi sde'i dbus na bzhugs pa'i phyed tsam na shog rtags shig 'dug pas/ 'di yan sngar phul zin/ 'di nas da 'bul
dgos yod dgongs pa zhig 'khrungs pa ni/ da gzod brtags tshe lkog gyur rjen gsal lag mthil du skyu ru ra bzhag pa bzhin du go 'das lo'i 'phros dang lo gsal 'phral rnams
su gzhung zhabs nas chibs zam yang yang gi rgyal tshab mchog sku cung zad ltem pa'i rim gro spyi dang bye brag bskang 'phrin gnad smin sogs mdzad/ de nas rim bzhin zhi ba
lhar phyag dpe phon chen dgos tshul/ bsam yas mkhan po sogs kyi skor/ bse 'bag 'dra bzhes thog mtha' gsum/ gur gar sogs ji gsung gi thugs brel rnams dang/ dbo zla'i bcu
bzhi'i tho rengs/ sku rim chen mo'i zor las pa rin chen yar 'phel gyis/ mchod zhing bya khra ma'i lam dang mnyam pa'i ltas ngan sems can ring mo zhig dum bur gtubs pa dang/
yang mi zhig gi 'phros las/ rin chen yar 'phel nas sa skyar rbod gtong byed mi de

bsad tshar bas khrag sku gnyer khang du 'thungs na dmar dri yong 'dug pas/ mgon khang du khrag rdza chung gang 'thung ba yin zer kha dmar dri chil le sleb byung zer ba zhig
'khrungs pas/ bka' las/ 'di ni nges par bsad rtags tshad ldan rang yin 'dra bas dam can pu tra nyid kyis gnod byed bsgral lam snyam/ zhes gsungs/ nag zla'i nang sde dge
bzang ngan blang dor gyi ltas ched du bzung gnang gi tho rengs/ gsang 'dus mi bskyod pa rdul dkyil zab bris thog nas gzhan zhig la dbang bskur mdzad rgyu yin dgongs pa dang
/ gzhan nas dkyil 'khor de drung du tshe brten gyis mtshon/ 'brel thog la bsngo ba zhu dgos zer ba zhig 'khrungs pas bka' las/ dkyil 'khor zab bris de ni dge ba'i mtshan
ma dang / bsngo ba zhu dgos zer ba cung zad 'tshub nyams bcas rim gros 'khyor na skyon cher med/ de las gzhan du gyur na de bzhin 'byung ngo yin 'dra/ zhes gsungs te/
gtsug lag khang rnams su mchod 'bul rgya cher thugs smon gyi mtshams sbyor dang bcas pa/ sbyin sreg spel tshig sde bzhi dge bcu 'dzoms pa'i snod bcud gtso phal la 'phral
rkyen las gyur pa'i byur dang skal ba ngan pa bkra mi shis pa'i nad gdon nyer 'tshe thams cad shinti ku ru swA hA/ zhes sbyor bar mdzad/ tshes brgyad kyi nyin sde dge rgyal
sras dam pas mtshon gang ci'i legs spel rten 'brel sgo brgya dbye phyer/ sku gsung thugs rten gyis mtshon dngos 'bul gya nom pa dang / dus gsum phyi nang gsang ba'i bka'
tshig

gsung shog tu 'khod pa dang / sku tshab ngag lam nas kyang 'bul rgyu bcas/ mgron dpal ched mngags kyis mdo smad phyogs la 'thon/ gzhan yang de lo phyi lo sogs la sde dge'i
chos srid dar brtan 'byung phyir/ lha bsangs sme brtsegs/ de'i grib glud/ brgya bzhi/ phywa phrin/ tshogs bdag kyai rdor las bzhi'i sbyin sreg mgon khang rnams su bskang
'phrin/ phur bzlog drug cu pa mchod 'bul/ gsung sgrogs sogs nar mar mdzad cing/ gzhan yang sa ngor sde gsum gyi sku rim du bdun phrag gcig ring/ kyai rdor bdag mdun gtor
bsngo bskang ba bcas gnad smin du mdzad pa'i tshe/ tho rengs zhig sdig pa rwa can khru gang tsam zhig rje nyid nas bsgral bas/ de'i khog na glo snying nang cha thams cad
dmar myog ge gzigs shing/ shi ba'i ro de'i rwa dang rkang lag rnams kyis nyid kyi zhabs phyi zhig thim nyams 'khrungs shing/ yang mgon mdos shig mdzad pa'i tshe 'od gsal
du/ si tu karma chos 'byung dpon g.yog dang mjal bas/ rje nyid ni grub mtha' ris med kyi mkhas grub la dad pa dag snang rgyun du bcos min bsgom pa'i bag chags kyis gsung
gleng sna tshogs dang/ khyad par rig gnas skor gsan yul sogs dri ba mdzad pa'i lan gsung skabs/ khong gsung 'gags sku drang por bzhugs mi thub pa'i mur shangs g.yas nas khrag
dmar nyil gyis byung bar/ khong gi zhabs phyi rnams kha skyengs nyams dang/ gzhan zhig nas 'di dam sel rtags yin 'dug zer bar/ rje nyid nas de ma thag khong

la phan re oM e ho shUddhe sogs 'don par mdzad pa 'khrungs pas/ bla ma 'di la gzhis byes kun kha gtong ba de bden pa e yin/ zhes gsung ba sogs dngos su lta ci/ mnal lam gyi
tshul du'ang rje des byang chub kyi sems dang 'bral bar ma mdzad lags/ de nas chu stod nyer drug la/ gong me khyi tsam la rje nyid kyis bstan la gcig tu dgongs te/ gnyal
gyi rdo mon pa thang gi mgon khang na 'phags pa klu sgrub kyi phyag bzo ma gur mgon gyi 'cham sku sumbha nag por grags pa mal los rgya gar nas gdan drangs zer ba de yod
min rgyal tshab de mo gong mar rtsad gcod gnang dgos zhus don bzhin dang bzhes kyis/ gri gu rdzong dpon mer mo nas la rtsad gcod dgos bka' bstsal ltar/ des kyang shin tu
zhib bris gnas tshul zhabs pad du phul ba ngo ma gdan sar bstsal ba las/ sngar yod dus zhing bskor re la gdan 'dren zhu srol gyis/ skabs shig nyin mo sa rub pa sogs 'tshub
'gyur chen po byung skad dang/ de nas mgon khang rdib gzhom gyis sa 'og tu shor nas ma thon/ zhes dran pa lung pa de na rgan mo zhig las med tshul de yod rnams kyis smras
pas/ slar khungs rdol min la gan rgya 'jog nus sam dris pas nus zer nas bzhag song zer ba phul yang phyis su khungs rdol te 'cham sku gsang sngags dga' tshal du phyag
'byor gyis 'dra bzhes gnyis pa sa skyar shing lug chu stod zla nang gsang sngags dga' tshal gyi lha bzo ba zhi ba bzang po'i gdong bstsal bzhin/ brtse chen lha khang du gdan
'dren

nyer brgyad la gnang ba'i nyer dgu'i tho rengs/ zur 'chad grub dbang rje drung lags nas rje nyid la/ mang thos klu sgrub rgya mtsho'i gsung 'bum nang gi mgon po'i rjes gnang
de gnang dgos zhu bar/ de 'dra zhig yod dgongs dbang khang du gnang song bas mngon rtogs ni dkyus ma dang / sngon 'gro'i gsung bshad la 'phags pa klu sgrub kyis rgyud las
btus nas 'di mdzad/ man ngag rnams rdo rje 'chang dang mgon po dngos la gsan/ de nas bram ze mchog sred nas brgyud rje btsun sa skya par bka' babs/ spyir mgon po 'di la
rjes gnang dang dbang bka' kha shas yod pa las/ 'di gur mgon khro bcu'i gtso bo de'i rjes gnang yin gsung ba zhig 'khrungs pas/ thugs la sngar rjes gnang de 'dra gsan pa
dang mdzad pa ni ma dran/ klu sgrub bka' 'bum na'ang yod med ma shes/ gang ltar 'cham sku gsar phebs 'di'i cho 'phrul zhig ni nges par yin 'dug pas bzang ngan dpyod dka'
mo zhig 'dra/ zhes gsungs/ klu sgrub bka' 'bum na mgon po'i rjes gnang gi zin bris shig ni mchis lags so/ /de lo gro bzhin phur sgrub la 'jam mgon e waM bzang po 'di nyid
thog mar phebs rgyu dang/ sri gnon ljags bsgrigs ma'ang thog mar gnam gang nyin mdzad rgyu bcas/ gdan sa'i rtsis pa rnams dang skye re ba sogs nas de'i bco lnga'i zla
'dzin dang/ de nas gnam gang la'ang nyi 'dzin yong bar thag bcad kyang gtan nas ma byung ba ni/ sngon dus rje btsun grags pa rgyal mtshan dang/ 'dul

'dzin kha che paN chen gyi lo rgyus ltar/ rje nyid kyis thog ma'i rten 'brel de dag la gnod par dogs nas nang gi gnad kyi rgyu ba 'gog par mdzad pa ni gor ma chag cing/ de
lta bu'i sri gnon de ban tshang pas mdzad pa'i rgyu mtshan yang/ sngar 'brug lo 'jam mgon dbang sdud snying po 'di nyid phur sgrub la thog mar phebs skabs/ drug pa'i mjug
nas bdun pa'i 'go zhag shas bar kun rdzob ltar snang dang bstun rje rdo rje 'chang nyid glo bur thor pa 'dra ba zhig gis snyun tshul bzhes pas/ de lta'i sri ngan bzlog phyir
mdzad pas rten 'brel yang legs te/ sri gnon las sbyor dngos mdzad dus mi gzab mchor can glo bur du lhags shing/ 'byung ba rim brtsegs rnams kyang rdo rje 'chang slob
dpon des rnam 'gyur thon pos gzhan las rngam zil che ba dang/ mnan grub ma thag lho phyogs nas 'brug skad snyan pa tshar gcig bsgrags shing/ sgrub khang du 'byon skabs rgyal
sgo nas btsun chung zhig me tog kha gsar spar gang thogs te khyams stod phyogs la shar gyis song ba dang/ zim char gyis sa gzhi brlan pa sogs mtshan ma bzang la zhal
gro ba zhig mchis pas/ slan chad kyang dgongs par 'khyil dgongs pa'i gras dang/ phur sgrub gegs med du grub nas khrums zla'i nang tsha rong pa'i sras gzhon nu lo bcur byon
pa sman bla phun tshogs pas/ rgyud bzhi rgyugs 'bul gyi shog grangs sum brgyar nye ba rje nyid nas bzhes pa bcas/ dus phyis mkhyen rab kyi dper 'os pa lta bu dang/ bsam
gling gtang rag

gi zhar la mchod zhing gsar pa bde legs dpal 'phel la shis brjod me tog gi char bsnyil nas phebs rjes su/ chags lug rnams yong ba dang/ rdo gcal na'ang ngor klu lding dpon
gnyer nas tshe thar du phul ba'i lug rnams mchis pa'i rje dgyes pa'i gsung las/ g.yang dkar phyi nas yong ba dang nang na'ang slebs pa bcas lo legs yong zhes gsungs/ de nas
la 'ur sman chab la phebs pa'i yar lam skyed lhas gsung bskang thog ngor pa bsam pa phyin ci log 'chang ba 'ga' zhig gis yi ger bkod pa'i tshig gnad ngan pa rnar nyan
mi 'os pa zer mkhan de'i bsam pa bzang por skye ba'i 'phrin 'chol mdzad/ smin zla'i nang ching wang gi mi sna bod la eldzi sog por song ba sogs dang/ sde dge nas ka lung
dpon g.yog a mdo ba ma tshang bcas la gang 'tsham bdag rkyen dang/ mgo zla'i nang mtsho sngon dza sag dga' ldan erkha dra ching la'ang tshe dbang sogs lugs zung gis skyong
bar mdzad cing/ de lo tshe chog ji song sdoms par mdzad pas/ tshe chog ngo grangs chig stong bzhi brgya dang gcig gzungs ring sum 'bum drug stong chig brgya nga gsum/ snying
po nye snying so so nas bzhi 'bum lnga khri nyis stong nyis brgya zhe gnyis/ rigs lnga'i sngags bzhi khri nyis stong bcu gcig las sngags chig 'bum drug khri brgyad
stong chig brgya go gcig bcas sbrul rta lug gi khongs song bar gyur to/ /dgung grangs zhe brgyad du phebs pa me sprel lo rgyal zla'i tshes lngar

lcang skya rdo rje 'chang gi sku mdun pa mdung nag zhabs drung 'byor rgyu'i tho rengs/ rje rdo rje 'chang nyid dbang khang na gnas gsar rdo rje 'chang la bka' chos zhu mur/
mangga la klu Ta'i sgra sgrub dang bcas gsung bshad rgyas pa zhig mdzad pa 'khrungs pas/ de'i don ni bkra shis brtsegs pa zhes bya ba yin no/ /tshes drug pA shel 'grub sbyor
nyin gzim chung gtor spod skabs/ gang gi rigs sras dam pa 'jam mgon gzhon nur gyur pa nas da nang bka' bzhi thugs su chub pas da dpe 'dzin ji 'dra yong bka' bstsal bar
bskul bas/ thugs rje che/ da lta rang gsal zhig dgos gsungs shing/ thugs la glo bur du sprel lo'i dbyar chos la gsung bshad gnang/ de nas gser 'phyang mchu zla'i nang
gzhan yang yod 'dra dgongs pa'i thugs spro dang bcas/ gtsug tor rnam rgyal gyi bsgom bzlas grub ma thag lha'i nga rgyal brtan pos yab sras yum bcas nas zab bzhes dang bcas/
sku gsung thugs rten bzang dgu 'dzom pa'i spro zas/ mgul dar sogs stob par sku yon khang du phebs lam 'char can dar 'gyed grabs gshom skya 'khyil dang rtse lha bsangs
grol ba'i lha rgyal/ mdung dar khra rog ge yod pa sogs rten 'brel bzang po dang bcas/ rgyal sras lam bzang bstsal te thugs 'dzin gnang zhig par shis brjod kyi me tog dang
bcas phul/ de'i tshe mdzod 'dzin la gong gi gnas tshul rnams dang/ lhag par bstan don gal po che'i skor phyag bris thog nas gnang ba'i bka' grol/ mdung nag zhabs

drung dge bshes bcos med nas maNDal gos dar sogs dngos po bzang dgu du ma dang/ lhag par lcang skya rdo rje 'chang nas gsung shog gnang rten bzang pos spa ba'i gsung tshig
tu/ thub bstan gsal bar byed pa'i sgron me dpal ldan sa skya paNDi ta zhes snyan par grags pa gang de'i zhabs drung du/ zhes dang/ bkra shis kyis mtshan pa'i dus kyi char
yang/ 'gro ba yongs kyi dpal rmad du byung ba gzugs sku'i dkyil 'khor dwangs shing/ mdzad khyab bzang po 'gran bral gyi ring nas/ zhes sogs kyi tshig sgra sogs ched 'don
mdzad rgyu'i thog ma'i dge ltas dang/ zhabs drung der ngor lugs rig byed thun mong ma yin pa'i rjes gnang dang/ sbyin sreg yig lung/ ngor chen dkon mchog lhun grub dang/
rje nyid kyi ljags rtsom rig byed ma'i sgrub thabs rjes gnang lung/ byin rten sogs re ba'i yol go bkang zhing/ de'i zhabs gras bu mo lo bcu gcig ma de bro tshar bar rje
nyid nas bka' bsgo bstsal 'phral nad las grol bas/ khong rnams dad gus che ba las kyang lhag par che bar gyur to/ /sngon gyi mkhas pas/ chos dam tshig gtsang na dngos grub
myur/ ces 'brel tshad don ldan de nyid kyi byin rlabs kun 'jug kyang/ dad pa med pa'i mi rnams la/ /dkar po'i chos rnams mi skye ste/ /sa bon me yis tshig pa la/ /myu gu
sngon po ji bzhin no/ /de dang dus mtshungs no min han thon dar rgyas kyi mchod gnas zha lu pa'ang 'byor/ rta zla tshes bzhi nas/ bka' 'gyur rin po gsung sgrogs/ tshe chog
mgon

khang bzhir bskang 'phrin sgrol ma sgrol 'don/ dbu rtser 'jam 'don rnams rje btsun sa skya pa'i gdung rabs rin po che rnams zhabs pad srid mthar brtan cing bzhed don 'bad med
'grub pa'i ched so sor 'dod gsol bcas gnang ba'i sbyar byang du/ kho bo lo bcu bdun tsam nas bzung bka' 'gyur rin po che yang yang gsung sgrogs zhu yin yod gsungs pa bzhin/
rje nyid kyi spyil khang nas lo ltar bka' drin che ba'i rgyun bzang mi nub par mchis so/ /dbo zla nas rje rdo rje 'chang nyid kyi rlabs chen thugs bskyed nar ma'i gras/
chos khri rin po che mkhas pa zil gnon nyams gso gsar bskrun lta bu kun gyi mig gi bdud rtsir gsal ba 'di nyid/ rgya cher mdzad rgyu'i bka' gsang gis mtshon/ gang ci'i
bab yul 'di dang 'di lta bu gyis shig pa'i gsung bris bzhin/ mdzod 'dzin 'go bzo 'ul mi bcas nas dwang blangs kyis rim bzhin mdzad skabs/ dgung gsar 'bul mi'ang 'byor
gdong nas/ 'jam dpal rdo rje no min han dpon 'bangs stobs che rta zla'i nang zhabs pad du 'byor zhing/ paN chen thams cad mkhyen gzigs chen por mjal phyag zhar la/ 'di yang
nag zla'i mjug tsam la 'byor ba 'dra zhes snyan du gsol/ nag zla'i 'gor sman chab la phebs thog ma mo'i ltag gi khang brtsegs mchod rten gog po de phal cher gshegs gsol
gyis mi ring gsar bzhengs mdzad rgyur/ sngar gyi bzhugs yul rba log gis bkrol bas brling cha ma byung dogs/ skyed lhas me 'bar gyi mgon

khang du brtag sgril mdzad pas spor rung ba 'thon pa bzhin/ zla nang der byang chub mchod rten tshad ldan 'di nyid/ bod khams spyi dang bye brag bzang po'i yul gru 'di'i snod
bcud legs spel phyir gsar pa bzhengs/ ring bsrel rnam bzhes phyur por gtams shing/ phan yon byin rlabs kyi khyad par bka' bstan rnams nas mang du gsungs pa ltar dang/
sa ga zla nang ngor khang gsar ngag dbang chos skyong bzang po sde dger phebs rgyur/ rgyu lam lam gzab sogs dbang lung mang du bstsal zhing/ phur pa bla gsar sde dge 'thon
rgyu'i thugs brel/ ril sgrub rnams mdzad mu'i nyer brgyad nyin drung yig rgyal tshing dus las yol 'phral zur 'chad grub dbang dam pa nas 'pho ba mdzad pas/ spyi gtsug nas
rnam shes thon pa'i rtags nges gsal dang/ rje nyid kyis byang chog dang/ rjes sgrub rnams bka' gsang gis 'doms par mdzad cing/ de snga nas rgyun ring gnang mu'i tshe chog
rnam rgyal/ zhal dkar po tshe 'phel rjes gnang sogs dang/ bskang gso brgya tshar skabs gong gi khal kha rnams 'byor rgyu'i gra sgrigs bka' 'doms bstsal/ snron zla'i tshes
gcig la chos khri chen mo rags tsam grub pa'i rab gnas chig sgrub rje nyid nas bstsal ba'i tshe phyag gnyer 'go bzo sogs la gnang cha dang/ dbyar chos spyi pa gzhis
lan thog 'jam dpal rdo rje no min han/ rgya dpon zung rnams nas mtshams zhu dang/ sang nyin rgyud 'don grub 'phral gdan thob sogs go rim ma 'chol bar/ 'jam mgon rdo rje

no min han bod sog gi mi sna stobs chen 'byor pa rnams la mjal phyag rgyas par bstsal/ de nyin 'jam dpal rdo rjes bskang rdzas gzab bshams gras la bla chen 'phags pa'i rnam
thar thang gsar zhal phye zhing/ de'i tshe khong rnams la phebs phyag dang/ 'jam dpal rdo rje sogs sku drag nyi shu skor la gnyan sgrol rjes gnang dang sgrub thabs las tshogs
kyi ljags lung/ bka' bsgo bcas tshoms dmar du bstsal/ bas se/ khe se gung/ shag byang/ bla brang sku tshab sogs bcu skor la 'byung 'dul rjes gnang lung bcas bka' bsgo
sogs e waM du bstsal te/ tshes lngar khong dpon g.yog byings phebs shing/ thu she thu'i mi sna zung dang shag byang sogs zhag 'ga' bzhugs/ gsung chos chen mo snron zla'i
tshes 'gor mdzad thog sa tshogs su 'jam mgon dbang gi mtshan 'chang mchog nas sdom rig sogs gsung bshad mdzad pa dang/ sdom gsum rab dbyer gzhung skyor la thog mar phebs
cing/ de dag gi thog gong khal kha sogs sog po mi sna rnams nas maNDal sogs dngos 'bul rgya cher stab tshul bcas 'og 'gro dbang gi mtshan can gang gi rnam thar skabs su
gsal ba bzhin dang/ ril sgrub gtang rag lha mo mchod bcas dang/ tshes bcur gur drag rgyas pa dang sbrags rdor brag rig 'dzin chen po'i dgongs rdzogs dang/ de nas gong gi
khal kha lo tsA bcas la gur lha bcu gnyis ma'i dbang dang/ theg chen rin po che dang rdzong pas de'i sgrub dkyil/ thub pa dgongs gsal rnams kyi ljags lung stsalstsol rjes
zur

'chad grub dbang la bka' sdom bzhin khal kha de dag la/ kyai rdor rgyu lam mkha' spyod ma/ gur mgon chos skor rags bsdus sogs kyang bstsal/ de nas khal kha'i rdo rje thu she
ye thu rgyal po/ tshe brtan rdo rje/ sras tshe ring/ ye shes rdo rje/ thA ji mi 'gyur rdo rje/ dpon mo 'od zer skyid/ sras mo yon khu ru/ mchod gnas e rten ne jo bo'i dge
bskos bla ma dge 'dun bcas nas dpal ldan sa skya pa'i sbyin bdag mdzad rgyu'i dgongs gtad can de dag nas dngos 'bul nam mkha' mdzod sgo dbye ba lta bu'i gsung lan du 'di
ltar grol te/ khal kha'i thu ye rgyal po tshe brtan rdo rje zhes sngon dus chos rje khu dbon gyi bstan pa'i sbyin bdag go dan dang se chen rgyal brgyud phyis sog yul g.yon
ru'i dpon lag gras su byon pa'i nang nas/ da lam khal kha rdo rje sogs nas/ e rten ne jo bo dge bskos chen mor gsung ngag sogs chos bka' du ma dang bcas dgos tshul gnang
ba de bzhin tshang ma 'bul shin tu spro yang/ chos bka' de dag rgya che zhing/ lag len grangs mang po zla ba tsam gyi ring la 'grub dka' bas/ da lam rten 'brel sarga
dang po nged rang nas gur mgon lha bcu gnyis pa'i rdul tshon gyi dkyil 'khor du dbang bskur ba dang/ lung kha shas zur 'chad nas chos bka' mi nyung tsam dang bcas/ dpal
kyai rdo rje'i bshad rgyud thun mong ma yin pa mkha' 'gro ma rdo rje gur gyi le'u bco lnga pa nas gsal bar bstan cing/ 'grel byed kyang sangs rgyas gnyis pa klu sgrub kyis
Arya de ba la gnang/ de

nas rnal 'byor dbang phyug birWa pa/ shar phyogs nag po pa/ bram ze mchog sred nas rim bzhin brgyud pa'i chos skor sku gsung thugs kyi rten dang bcas pa rgya gar nas lo chen
rin chen bzang pos spyan drangs pa'i dpal rdo rje nag po rten dang bcas pa 'di nyid kyi bka' gung thang mal lor babs/ de nyid kyis sa skya pa chen por stsol bar mdzad pa'i
mal gyi gdan sa la/ sngon dus gung thang na la rtse'i gnas gsar zer ba de na mal lo'i thugs dam yin zhing/ gtsang nyang phyogs kyi dgon pa glang pa gser gling gi grwa
pa byams pa ye shes kyis/ gung thang gnas bskor 'gug nas shing rta chu stod nang dpal sa skyar 'byor dus nged la byin pa des dge bskos la gur gyi dbang bskur dus/ sku'i
rjes gnang gi rten bgyis te rten 'brel khyad khal kha'i thu she ye thu rgyal po tshe brtan rdo rjer mchod rten du phul ba yin pas/ shin tu gces pa'i sgo nas mchod gtor la
brtson zhing/ dam tshig bsrung sdom gyis thugs tshags mdzad pas ji ltar smon pa'i bzhed don thams cad 'grub par 'gyur ro/ /gsungs pa dang/ gzhan yang sangs rgyas kyi 'phel
gdung/ bdud rtsi'i sku par/ byin sne gsar rnying sogs mang ba/ bsrung ba dang phyag dpe phon che ba bcas legs par bstsal to/ /de lo rje rdo rje 'chang yab sras rnams zhal
rgyas nas phur bsnyen bdun phrag gcig sbyin sreg bcas kyang gnang/ de mtshams nas chos khri rten brten pa bcas kyang ha lam tshags su tshud skabs dang/ snron zla'i nyer
drug nyin

'cham dregs pa zil gnon lcam dral ngo mtshar can 'di gnyis gsar bskrun mdzad rgyu'i bka' gsang lha bzo tshul khrims bkra shis la grol nas/ nyer dgur sku ru byin sne khyad par
rnams dang/ ras gos nag po sogs la byin rlabs mdzad skabs glo bur du/ a tsa ra bzhi dga' nyams dang bcas 'byor ba'i nang tshan bhe ta gte ri zer ba zhig gis rje nyid la
raksha'i phreng ba phul ba sogs la nye shin tu bzang ba'i dbu tshugs shing/ de rnams la yang gser gyis mtshon mkho dgu gya nom pa bstsal/ de tsam la gzhung zhabs rin po
cher/ gser ljang brdung gi bum pa 'di zung dang/ dngul gyi maNDal che legs/ rdzas brgyad sna bdun rnams 'dod 'jo dpal rgyas su brtse skyong zhus don rim gyis smin cing/
'jam mgon sku mched me bya rta zlar chos khri 'khor lo gsum ldan du che 'don bka' drin che rgyur nges pa'i brda 'grems zhu srol bzhin/ gzhung zhabs rin po che snyan sgron
dang/ chu stod yar tshes nas dbu rtse rnying mar de'i bris mgon dang gsar bzhengs 'bur sku'i drung gtor 'dzugs kyis/ bskang 'phrin chag med dang bcas 'cham sku'i las grwa
tshugs/ de nas 'char 'phar gyi thugs brel rnams la gzhol ba'i mur smin zla'i bcu drug nas/ sa tshogs jo dar chen mor nyams gso'i zhal bkod ngo mtshar can 'di nyid mdzad
nas/ gting du bum gter dgu sogs dang/ steng gi rgyal mtshan la rnam bzhi'i ring bsrel gyis phyur por gtams/ mgo zla'i tshes gcig nam zir rgya dkar nag steng nas

rje rdo rje 'dzin ban tshang pa'i 'khor tshogs bcas nas/ jo dar rgyal mtshan 'dzugs chog phyag len rnam dag gis bsgrubs pa de lta bu'i jo dar der/ sngon dus bla chen khams
gsum dbang sdud 'phags chen blo gros rgyal mtshan la/ gong ma se chen go pe las gos dar lnga khri dgu stong phul ba'i phud mtshon phyir/ gos jus dkar po'i dar cog dang /
dar tshon sna lnga'i yug chen srid na ring ba dpal sa skya dus mdos gzab ma dang / gdung rgyud khrir phebs skabs legs par 'phyar rgyu'i logs la 'dod gsol can du mdzad do/
/de nas sa tshogs khri chen mdun du gur chen bsam 'grub pho brang phub pa'i nang gi gdung la nor bu'i dra phyed/ 'khor mor 'phags pa'i rnam thar thang ka khri khang byang
skyar gdung rabs thang ka rje btsun sa skya pa'i gdung rabs srid mtha'i bar chad med 'byon pa'i rten 'brel gyi ched du/ dus mchod nas bdag nyid chen po bzang po dpal mchod
phreng sogs su sngon 'gro'i sgo nas gdan drangs/ gzhan yang bka' bstan/ sa skya bka' 'bum/ dbang khang nas bde gshegs mchod rten brgyad/ tshe bum bcu gcig sogs dang /
mtha' bskor du sna lnga'i mchod tshogs dang bcas bcom ldan 'das snying po kyai rdo rje'i rab gnas sgrub zhag lnga'i grol nyin sbyin bdag bsgo bar zhal ngo rnams dang / phyag
gnyer sogs phebs shing / cha zhabs khams drung nas gzhas bcas phyi bskor la me tog 'thor bar mdzad tshul/ yang/ chos khri skor/ de nas 'cham khang steng brgyud ka bzhi/
ka drug 'phel rgyas

steng 'og tshong dpon shag khro khang steng 'og sogs gsar bzo rnams dang/ rim gyis mjo mo khang sogs nas bar bskor rgyal po sgang brgyud/ dpal 'byor rab rgyas/ bzo khang gsar
pa/ de nas lha chen 'phar nag la mchod 'bul sogs rgyun bzhin phyi bskor grub nas/ gsung bsngo/ dga' ston rgya che ba dang / sbyin sreg sogs mdzad/ de'i sang nas rgyun
gyi sgrub mchod dang bcu dgu nas nyer gnyis bar 'cham rgyugs dang/ rgyal yum mchog nas rgyal gsung bka' 'gyur chen po zhal dbye ba/ nyer gsum nas phur bzlog 'jigs byed/ zhal
gyi gtor bzlog rnams tshugs pa'i skabs so//dgung grangs zhe dgur phebs pa me bya rgyal zla'i tshes gcig tho rengs rtser lha bsangs dang bstun mdzo ra'i nang gsar steng
nas gong gi jus dkar dar chen sna lnga'i sgron bcas gzim drung gis do dam bsangs dud shin tu che ba dang bcas yar 'then/ de nas rgyal mtshan 'dzugs chog gong bzhin grub
nas rgyal po lo gsar gyi dga' ston dang/ rje nyid kyis dmar po skor gsum gtor spod/ dge sding ma Ni bas gzigs 'bul thog dga' ston gyi yan lag tu bro 'khrab gras gzhan dag
byung na'ang khri phebs grub nas 'khrab chog pa'i bka' 'doms dang/ lhag par ri bo che nas sngon dus gzigs 'bul zhu mi zhig yin na'ang/ bar skabs su rkyen 'ga' zhig gis
ma byung ba de bzhin phyis su yang yang zhu ba 'di dag kyang rje nyid kyi

thugs rjer 'khums shing/ lo sngon ma dang de lo gnyis char la rgyab ri dpon po rir mtshan ngan bstud mar byung ba rnams zhi phyir/ rin cheen sgang gi ltag tu 'od zer can ma'i
sbyin sreg sogs bzlog thabs mang du mdzad/ tshes gnyis la nang so'i rtag gtor zhal 'byed la phebs dus gtor sgam chen mo bkod legs 'gro yul bkas 'doms tshes gsum la dbu
rtser 'cham sku dregs pa zil gnon lcam dral dam ye dbyer med du byin rlabs dang mthu stobs kyi bdag po mnga' gsol mdzad/ de nas sa skya'i gdung rgyud khri 'don dus phyis
je rgyas su song gras/ dus mdos chen mo rgyal zlar 'gyangs pa'i tshes 'gor gtor spod dang sbrags mgon khang khag bzhir bdud 'dul phug bcas la so sor/ ru mtshon gsar bzhengs
re dang/ bdud 'dul phug min par lha mdung re/ de rnams su thug chog rgyas pa/ de nas phur khang thub chen sku mdun du dus mdos gzab ma'i 'cham chas rnams go rim bzhin
legs par bshams nas rje nyid kyi phyag nas dang / 'cham skur ban tshang pa'i 'khor tshogs dang bcas mgon po'i rab gnas smin rgyas mdzad pa'i tshe/ rje nyid kyi gzigs snang
la/ 'cham mgon gnyis kyi zhal gnyer zhing spyan 'khyug pa sogs ye shes sems dpa' byon rtags gsal por 'khrungs/ de nas mdos zab dngos gzhi dang gdung sras sku mched khri
'don chen mo zab rgyas rgya cher mdzad pa rnams/ 'og yab rje dbang sdud snying po'i rnam thar skabs su rags tsam gsal ba ltar dang / zhib cha ma

'ongs pa'i gdung rgyud rim byon la dgongs/ de skabs kyi snga phyi bar gsum gyi deb dang / tho gzhi gsar sgrigs sogs/ deng skabs kyang mi phye ba lta bu snang ba kun shes 'di
dag nang bzhin dang / 'di lo 'cham sku gdan 'dren skabs/ dbu rtse nas dregs zil lcam dral gdan 'dren dang / 'tshams ja nyung skyon gyis de lo nas bzung nyen chas dang gyong
chas gnyis char la 'cham ja brgyad re spor gnang dang / skol snod khro chen la dkar g.ya' byugs pa sogs kyi zhal bkod dang / khri phebs skabs rje rdo rje 'chang nyid
kyang chos khri steng gi lha khang 'chi med yang rtser gtsug tor dri med kyi sgrub mchod dang / dngos gzhi rab gsal lho yi 'gug tu chos gsan la yang phebs pa bcas sngar
srol las 'phar ba bcas kyang mdzad pa de dag kyang rnam thar bsdus pa las/ sngags 'chang chos rje a mes zhabs sogs kyi/ /mdzad bzang rjes su slob pa'i thugs bskyed ltar/
/tshogs phebs gdung rigs spel dang deb sgrigs sogs/ /ngo mtshar phyag rjes srid mthar gsal la 'dud/ /ces gsungs pa ltar ro/ /de nas rigs sras dam pa zhal rnam pa gnyis rgyal
tshab mchog tu mnga' gsol gegs med du grub nas/ rta zla'i nyi shu skor la rgyal gsung bka' 'gyur rin po che gsung sgrog sogs sku rim rgya cher mdzad/ nyer gnyis la rgyal
tshab de mo gong ma rin po che dang/ nyer dgur rgyal yum skal bzang bde skyid bu khrid zhi bar gshegs pas yab sras zhal rgyas nas yum mchog de nyid kyi dgongs rdzogs
spyi dang bye

brag bka' drin che ba dang/ gzhan la yang bka' 'doms bcas yang dag par mdzad de/ sku gsung thugs kyi nang rten rnams bla brang shar du bzhugs su gsol ba dang/ rtse gdong phyogs
su'ang dge rgyun rgya cher 'dzugs par mdzad/ dbo zla'i bcu gnyis nas bzung ste yab sras zhal rgyas nas de mo gong ma mchog gi dgongs rdzogs su kyai rdo rje man ngag
gi lugs kyi dkyil 'khor du dgung zhag gzung skabs rten gyi gtso bor/ sa skya pa chen po kun dga' snying po'i zhal thang mkhan po zhang gsum thog pas bzhengs pa la/ sa chen
nyid kyis phyag nas mdzad pa de nyid skabs shig dbus phyogs su 'khyer ba/ yar klungs pa sengge rgyal mtshan gyis nyams gso mdzad de gnas gsar ba rim can gyi phyag tu bzhugs
pa khyab bdag bka' 'gyur pa chen po gshegs dus sa skyar bsngo rten du rab byung bcu gcig lcags byi lor 'jam dbyangs bsod nams dbang phyug gi phyag babs de nyid zhal
dbye zhing/ sta gon lnga dang/ dngos chog drug re bcas rgyas par bstsal/ gzhan yang dge 'dun lnga bcu kha yar gyis zhag lnga'i ring kyai rdor sgrub mchod kyi sngon 'gror
gong ma lnga stod sho lo ka dang po phreng 'khor/ yongs rdzogs dang bskang ba rgyas pa la sogs pa dgongs rdzogs mang du bka' gsang gis gdams nas/ nag zla'i nang sde dge sa
dbang blo gros rgyal mtshan sogs 'das ma 'ongs rgyal rabs rnams kyis dgongs rdzogs su/ dngul bre chen 'ga' zhig sbyor 'jags bzhin/ chos sde lho nas nyin gcig la dge 'dun
zhal grangs

kyis bsags pa'i bzang po spyod pa'i smon lam gyi khri tshar 'gro nges ji srid bar nag zla'i nang mdzad dgos kyi gtong tho lha chen dbu byed kyi deb tu 'god par mdzad cing/
chos byang par ni sman bla sogs so/ /de nas tshal gung thang zhes zhang g.yu brag pa'i gdan sa na/ rje drung rin po che dregs byed kyi tshul bzung ba stobs ldan drag shul
dbang po yab yum rje nyid gzhon nu'i dus nas yang yang gzigs snang la 'char ba zhig yod gsungs pa des/ gser 'phyang lo'i gung thang zhang mchod gro bzhin tshes brgyad la/
sa skya nas gser gyi spu gri zhags dmar/ rgyal mtshan dgu brtsegs sengge'i mgo tog can dgos tshul bzhin gnang ba'i dus tshes der/ yong don med par snga dro mchod rten bkra
shis sgo mang byin can gdugs med zhig la nyams gso'i zhal bkod mdzad dgos dang/ gshin rje dgra nag gi dkyil thang/ yang dkyil thang hrul ba zhig phor stong rnams glo
bur du byung zhing/ phur sgrub la phebs thog sku mdun du btsun ma gzhon nu ma gnyis kyis sa sha phung por spungs pa dang/ de nyin phur sgrub bshad las pa'i tshig la rje rdo
rje 'chang nyid 'gro ba thams cad kyi mgon po yin tshul dang / bod kyi grub mtha' kun sa lugs yin tshul gras la zhang g.yu brag pa'ang sa chen gyi zhal slob shan rdor
seng dang/ skyu ra a seng ge zhal slob yin tshul byung ba rnams la/ rje nyid kyi bka' las/ nges par brtag rgyu zhig yod do gsungs/ de mtshams nas dar rtse mdor me chus gnod
pa nar mar byung ba rnams thugs

kyis ma bzod par/ de dag bzlog phyir pha sgar dang zur spug gnyis la bstsal rgyu'i gur lha brgyad 'khor lo bcas dang/ gser zangs kyi rdo rje 'chang/ 'jim grub rje btsun gong
ma lnga/ sngags 'chang chen po/ a mes zhabs rnams ring bsrel rnam bzhi nang gzungs dang/ khyad par yul phyogs der me chu'i gnod pa zhi ba'i 'dod gsol dang bcas dam ye dbyer
med du byin gyis rlob par mdzad de bstsal bas yul phyogs der byon pa tsam gyis gnod pa las grol bar gleng ngo / /dbyug zla'i nang mus chen la de mo rin po che'i mchog
sprul skor lha mo shra ma Na'i sgo nas brtag dgos gsungs pa'i bka' lan smin zla'i bco brgyad la 'byor rgyu'i tho rengs 'od gsal du/ skyed lhas yin dgongs pa'i brag rtser
rje nyid nas brag 'di la gter sgo gsal po yod pa'i gong de nas gcig gis brkos zin pa 'dug gsham 'di na ji 'dra yod dam dgongs shul de nas brko bar mdzad pas/ lanydza na'i
AH rang byon dmar po zhig dang/ brkos zin phyag na yod pa'i rdo ba'i dum bu der bod yig dbu chen gyi AHdmar po yod pa zhig 'khrungs pas mus chen gyi gsung dang cha 'dra
mngon no/ /dgung grangs lnga bcur byon pa sa khyi nag zla'i bcu gcig nas/ gdung sras 'jam mgon dpal ldan chos skyong dang e waM bzang po sku mched gsang yum sger pa'i sras
rje btsun 'chi med bstan pa'i nyi ma sogs skal ldan rnams la 'jigs bral stobs kyi dpal ldan birWa pa'i bzhed gzhung gsung

ngag rin po che lam 'bras bu dang bcas pa'i smin grol gyi gdams pa zab mo tshogs bshad mkhan chen ngag chos kyi yig steng nas sngon dngos rjes gsum rgyab rten gyi lung dang
bcas pa dang/ nA ro mkha' spyod gur mgon brag rdzong ma phyi nang gsang gsum gyi khrid lung zur bka'i rigs kyi rjes gnang shin tu mang po bcas chos kyi rnam grangs rnam
thar chen mo 'og tu 'jam mgon dbang gi mtshan can gyi lo rgyus skabs gsal ba bzhin dang/ nag zla'i zla mjug dar lding nas bon gsum srid pa'i lto sku 'dzugs par byung zhing/
de lo tshoms chen skor la dkar gsal dang/ gnam yangs sogs la zhabs tog rgya cher mdzad cing/ dge bsnyen chos nyi byang phyogs su gdan 'dren gyis chab klu sengge sgra sogs
yang dag gnang/ snron zla'i tshes dgu la gdan sa chen po'i dbyar chos kyi thog 'jam mgon dbang gi mtshan 'chang nas/ tshad ma rnam 'grel/ dbu ma rtsa sher/ sdom gsum
kha skong sogs la gsung bshad gnang tshul dang/ chu stod tshes bzhi nas gdung sras sku mched la rnam sras rigs can bco lnga'i rjes gnang stsol skabs dge mtshan ji ltar 'khrungs
tshul/ de rjes bla ma dam pa'i dus chen nas dbu bzung ste zhag bdun 'gro mgon dpal ldan chos skyong nyid lha thil du rnam 'grel gzhung skyor pa'i tshogs dbur phebs
tshul rnams kyang 'og tu gsal/ de lo'i phur sgrub la rje nyid nas rje btsun sa skya pa'i bstan pa rin po che'i zhabs tog tu gos bzang dgu las bskrun pa'i phod ka rdo gong/
gos bem/

rol phod sogs bgrang yas rnams thog mar bzhes te 'cham par mdzad do/ /dgung grangs nga gcig tu phebs pa sa phag rgyal zla'i sked tsam par rje rdo rje 'chang nas brtse chen
lha khang du zhabs bskor yongs bsdoms nyi khri chig stong bzhi brgya tham pa dang/ phyag 'bul sum stong nyis brgya bcu tham pa gnang dus dang / phun gling dbang khang du
bzhugs dus bcas brtse chen snying po'i snang brnyan dang/ rje btsun rin po che'i snang brnyan zung nyin re bzhin zhal gzigs tshul mi 'dra ba'i gzigs snang mang po zhig dang/
lhag par rje btsun rnal 'byor gyi dbang phyug dpal ldan birWa pa nyid mngon sum du byon nas rje nyid la dgyes nyams kyis bzhugs pa la/ rje nyid kyi thugs rnam par mi
rtog pa'i ye shes kyi ngo bo de nyid rje btsun rnal 'byor dbang phyug gi thugs kar 'pho la khad pa'i tshe/ sku 'khris kyi 'jam mgon gzhon nu'i zhal dkyil skya khrom gyis
gzigs pas/ gsung ngag slob bshad sogs gdams pa rgya mtsho da ga 'bul dgos dgongs/ thugs rje'i lcags kyus nam yang ma bskyud nas/ re zhig dag snang de 'gag par mdzad pa zhig
rje nyid la 'khrungs shing/ 'di ni kyai rdor gzhi bsnyen thengs gsum pa'i skabs so/ /khrums zla'i tshes bdun nas bzung/ rigs sras 'jam mgon sku mched/ gnas gsar mchog
sprul nam mkha' legs pa/ na lendra pa gzim 'og sprul sku bstan 'dzin 'phrin las sogs la/ tshe dpag med dze ta ri'i lugs kyi dbang chen/ tsha lugs dkar lha gsum sogs rjes

gnang zur bka'i rigs bcu phrag gsum dang/ nyag ma dbang po'i grangs ldan lung dang bcas pa/ sgrub thabs brgya rtsa/ grub chen brgyad cu rnams kyi rjes gnang byin rlabs lung
dang bcas pa/ spyi bka' rdo rje phreng ba'i dbang nyin bco brgyad la/ phur dbang / gur drag dbang/ gdung rabs chen mo/ sa skya bka' 'bum pod dang po gnyis sogs lung gi rigs
dpag par dka' ba bcas bstsal ba zhib pa rnam thar chen mo dang gsham du'ang gsal ba dang/ de'i tshe mchog sprul rin po cher bka' gsung lhug grol gyis 'jam mgon sa skya
paNDi ta'i nang rten thub chen 'dzam gling g.yas bzhag gi drung du/ lha chen mkhan rabs nyer lnga pa byams pa bkra shis sogs dge 'dun grangs tshang ba'i dbus su bsnyen
par rdzogs pa dge slong gi dngos po yang dag par bzhes pa dang/ ring min chu stag lor yang nyid kyi bka' bzhin rje btsun 'chi med bstan pa'i nyi mas rab byung mar de drung
du bzhes so/ /de mtshams nas brtse chen lha khang steng gi rgya phibs gsar sgron mdzad pa'i nang rten/ 'phags mchog kha sar pA Ni/ 'jam dbyangs/ phyag rdor/ sor 'brang/
ri khrod ma rnams 'dam las bskrun pa'i nang gzungs ring bsrel rnam bzhis phyug por mdzad de/ rgyal bstan spyi dang bye brag rje btsun sa skya pa'i bstan pa de 'dzin dang
bcas pa'i phyi nang gsang gsum gyi 'gal rkyen zhi zhing/ yul phyogs 'di ltos bcas kyi mi nor phyugs gsum la nad gdon god rigs chags che nyam nga thams cad dang/ sad ser

btsa' mu ge'i gnod pa thams cad las bsrung ba'i thugs smon 'dod gsol dang bcas bskrun par mdzad nas/ sa chod thog brtse chen lha khang du phur sgrub dang sbrags phur pa'i rab
gnas kyi me tog 'thor bar mdzad/ ston chab skabs ma mor chab bdugs gnang zhing/ smin zla'i tshes bcu gcig la zhabs rim rgya cher sngon 'gro'i dmar phyogs dga' ba gnyis
pa'i srod kyi cha mkha' 'gro 'du ba'i dus la gsang khog tu/ bdag mo sngo ra ba 'chi med dpal 'byor bzang mor grags pa 'gro mgon dbang gi mtshan can gyi khab tu bzhes shing/
mtshan gyi mnga' gsol yang rje nyid kyis bstsal lo/ /zla ba de nang bstan dgra gdug pa can sku gnyer du rdzu ba tsha bo dang bcas nas las ngan ji snyed ci bsags pa la
brten drug cu'i gtor bzlog zhig kyang gnang / mgo zla'i dgun chos thog rje nyid kyi bka' bzhin 'jam mgon dbang sdud snying po'i zhal snga nas dbu ma thugs mtshor bzhugs
pa'i gsung bshad kyi dga' ston yang lhug par bstsal to/ /dgung grangs nga gnyis su byon pa lcags byi rgyal zla'i nyer dgur zur 'chad grub dbang dam par bka' 'doms kyis/ rgya
'dre'i 'phrul gyis rta nad sogs sna tshogs mchiis pa rnams/ ma her zhon pa'i rgya 'dre'i glud gzugs rdzong chog gis sa mtshams sgrol bar mdzad do/ /chu bya rta zla'i
tshes gcig nas bzung rje rdo rje 'chang nyid nas rgyun gyi phyag tsha mang nyung ji ltar rigs pa nyin ltar 'debs par mdzad pa dang / skabs 'gar bshol ba

bcas mtha' ma lcags byi rgyal zla'i tshes bdun bar la gnang ba/ yongs bsdoms brgyad khri drug stong zhe lnga bka' drin bskyangs so/ /de lo gsar 'phral khams phyogs kyi sbyor
ngan la brten g.yul gshom la nye dus/ nyes med sems can du ma'i srog skyob gyi ched du ngan sbyor de dag rang zhir 'gyur ba'i 'phrin 'chol dang thugs bskyed rgya gang che
mdzad pas 'bras bu mngon 'gyur de bzhin dang / de mtshams nas rje nyid la sngar gyi glo tshad dang zhabs 'bam gyi snyun gzhi lhan 'doms lta bu'i tshul bzhes dang / dbus
phebs la'ang nye ba bcas/ rta zla'i tshes gcig nyin gong gi gsang rgya'ang grol zhing gang ci'i legs 'bul rim bstar dang / tshes gsum nyin chos sde lho byang la dbus phebs
kyi zhabs rim rgya cher bstsal te/ 'grul phebs ban tshang pa rnams nas gzungs gso sri gnon thun gnyis ma/ 'dir bzhugs ban tshang bsnyen song nas phur bzlog mgon po drug
cu pa 'jigs byed drug cu pa rnams mdzad cing / rim bzhin mgon khang khag bzhir 'phrin 'chol gnang ste/ sngo ra dpon slob rnams la sras mo bstsal ba'i legs so'i bdog pa
gya nom pa bstar bar mdzad do/ /tshes bcu gcig nyin rje rdo rje 'chang yab sras rnam gsum/ rje btsun drung 'chi med bstan pa'i nyi ma/ bdag mo 'chi med dpal 'byor bzang
mo sogs zhal ngo rnams dang / sku zhang chos lung pa dang 'gro mgon pa rnam gnyis/ mdzod 'dzin gyi dbus dpon g.yog skabs su babs pa rnams dang bcas/ dbus phyogs su chibs

bskyod kyi sgo dod pa'i lo rgyus rgyas pa ni gzhan du shes par bya zhing / 'dir rags tsam smos na/ bla brang zam sne nas ki sgra dar g.yab dang / skyel chang ba rnams nas ki
sgra rnams la kha sgyur tsam mdzad/ srol rdzing khar ja zhus/ gra ma lung du gsol tsha/ ga ra bkra shis dar rgyas kyi brag yur bzhugs/ sang nyin tho rengs zhong ba la rtser
lha bsangs rgyas pa'i skabs kha ba cung zad 'tshub cing / dpon slob kun grang ngar 'dar zhum can dang / lha sar rje nyid snyun tshul de ltar lags na'ang bdag gzhan brje
ba'i byang sems kho nas dus 'da' bar mdzad pa ni rje de'i khyad par gyi chos so/ /de nas mgon rgyas dang tsha rong du byon 'phral dkar spro'i dga' ston la longs spyad
nas byang ri'i gnas gzigs thog skye dgu mtha' yas pa zhig gi gtsug tu phyag gser gyi 'khor lo ngal gso mdzad pa nas bzung / yul gru mtha' yas skye bo mtha' yas par byin
gyis brlabs pa'i tshe rje nyid kyi bsod nams kyi mthus sems can thams cad sdig spong dge la gnas pa byang chub sems dpa'i thugs smon dang bcas spyan phyed bcu gsum gyis spyan
chab 'khrug bzhin du 'khor ba par nges 'byung gting nas 'khrungs pa'i mdzad pa ni/ kun dang thun mong du bdag gis kyang rtogs pa de ltar lags so/ /der ma zad sems can
ngag dig can dang / mig rna ba/ sna sogs nad can/ rma shu thor sogs kyis gtses pa thams cad rnams gzigs tshe/ nad pa de drag zhan che chung ji ltar yang kun la gtong snyoms
chen po'i sgo

nas khyod rang dbang po sogs na ba de dang de ston cig gsungs te ljags sngags mdzad pa'i tshe/ de'i gnas su zhal mchus reg kyang srid pa zhi mnyam gzigs kyi brdar gtsang rme'i
thugs dogs ye mi gnang bar/ kho la phan na nga la dogs pa med ces yang yang gsungs/ dbul po ngan ngon can dag gzigs tshe/ nga khri mthon por zas gos gya nom par longs
spyod pa 'di ltar na/ kho snying rje gsungs nas zas gos kyis tshim par mdzad pa sogs 'phags chen byang chub sems dpa'i spyod pa bla na med pas rnam kun 'da' bar mdzad pa
kun gyi spyod yul du gyur pa las gzhan pa'i gzhan don rjes chags kyi mdzad pa bem por ston pa ci zhig dgos/ de nas lhun rtse mkhan pos chibs bsus te dus tshogs nas zhabs
brtan thog dngos 'bul bcas/ mkhan pos mdo rgyud kyi lung 'dren dang bcas zhal bzhes zhus pa nas bzung dgon sde phal cher du/ de bzhin gnas gzigs/ rgya mdud du bzhugs zhag
de skabs dbu gur spro kha phyi gur sogs dang / phyag gnyer ban tshang pa sogs byings la so sor rtsis 'khri'i gur bcas sgar sgrigs kho na yin skad dang / gnas sa snang 'khris
su gzhis rdzong ngo ma gnyis nas phebs bsu gra sgrig sogs dang / gangs can gnas gzigs mtsho rdzas kyang dkar spro sogs dang / lcags ri dang nye bar ngor bla khag sogs
kyi phebs bsu/ snar thang du phebs te spyi sger gyi re skong dang / bkras lhun dang / bla brang nas phebs bsu rtse drung brgyad tsam dang / gzhan nas phebs bsu

pho brang sku mdun du phyag 'bul mdzad de gzhis rtser bzhugs gnang thog spyi sger nas mjal phyag mang ba dang / skye bo khri phrag du ma longs par dmangs phyag gis mtshon gar
phebs kyi sar tal mar mdzad pa dang / so sos chibs skyel/ gsol ston dngos 'bul sogs dang / mchog gsum rten gyi drung du mchod 'bul snyan shal/ spyi byes bstan pa thugs
bcangs de 'dzin bcas rgyas pa'i thugs smon/ rab tu gnas pa'i me tog 'thor gnang / dge 'dun bsnyen bkur/ ngan slong sbyin gtong sogs ni brjod kyis mi langs bas/ mang bas
'jigs te rgyas par ma spros shing rje nyid kyi bka' las/ da lo spyi sgo nas sngar dang mi 'dra ba'i bdag rkyen tshang ma mdzad byung / zhes gsungs/ de skad paN chen thams
cad mkhyen pa blo bzang dpal ldan ye shes/ rgya nag tu chibs bsgyur gyi dus dang / sku tshab sde phyung pa nas mtshams zhu dang / bla brang gzhung nas zur gsos sngar lam
las mi 'gong ba bstsal/ de nas ser can gyi re skong rnams grub rjes phebs gru bde phebs kyis/ rtse gdong du bzhugs zhag bcu gnyis gnang / de ring / chos sde/ rin sgang pa/
rtse sprul sogs la phur dbang / gur drag skye bo'i tshogs la khrom dbang / zhal ngor rnams nas gyi re rnam rtse sogs gnas gzigs kyang mdzad/ de'i tshe rje nyid ches cher
bsnyun tshul gyis gzhan gyis gdan 'dren dgos pa'i skabs de ltar na/ mdzod 'dzin sogs nas rang re'i gdan sa 'dir sku khams dwangs bar bzhugs na legs tshul

sogs phyi nang gsang ba'i gsung mchid du ma snyan du phul bas/ bka' las/ rang re gdan sa nas 'thon skabs kho bo da lam nad babs lci mo 'di ltar mchis rung / gdung sku mched
kyi dbu 'don la nges par 'gro ba'i dam bca' de bzhin dang / mchog gsum la mchod cing bsnyen bkur/ gnas khyad par can rnams bskor zhing de dag gi me btsa' gso ba/ tha na
mu to ba sprang po yan gyi sems can la phan sems dang bcas nyin mtshan g.yel med mgo la me shor ba lta bu'i brtson 'grus 'di kho bo rang gi dam bca' yin pas/ da dung dus
las yol med byed pas khyed rang tsho sems las mi dgos/ rim dwangs yong zhes gsungs nas snyun tshul gyi ngal ba khyad du bsad de nyin mtshan g.yel med lta bu 'gro don kho
nar/ brtson 'grus kyi phar phyin rdzogs pa'i thabs chos rgyal nor bu bzang po'i rnam thar la 'gran bzod pa ni rje nyid la rnam pa kun tu mnga' 'o/ /de nas bzung phebs byams
la rtag par phebs te/ snum ring nya mo dang se shing kha/ sne bzhi dang / zhang pa brag gdong du 'bras bskyed 'dus spyi sogs nas zhabs gsol/ rin spung du rdzong dpon sogs
la dbang dang byams chen du 'byung 'dul rjes gnang sogs dang / de nas mkhar tshor bzhugs/ sang nyin ngur smrig dang nye bar sa chen dang yum gyi phyag rjes pha bong la
mchis par khrus gsol rab gnas dus rje nyid kyis nam mkhar gzigs pas brtse ba chen po mngon sum byon byung gsungs/ ngur smrig g.yon 'gram gyi pha bong

la sa chen gyis sku 'brum bzhes dus byung ba'ii sku rjes la'ang khrus gsol dang ram par bzhugs/ sku 'bum dang ya sil/ dpal de dang / phan la rtsa/ sang snga bar nyam la rtser
lha bsangs rgyas pa ni 'di'i mtshon phebs lam la rtse tshang mar gnang / byang thang du bzhugs zhag phebs gru thon rtag khul spe sbes te skye tshal zhag 'ga' bzhugs shing
khrom dbang sogs bka' mtha' yas pa bstsal/ der rje nyid kyi sku la dwangs skyed bzhes pa'i 'go zug cing / gzim chung der brtson 'grus mthar phyin yang rtse zhes pa'i
sgo yig kyang thugs dgyes pa'i dbyings nas mdzad par dpags na brtson 'grus kyi phar phyin gnas der rdzogs tshul bstan pa gdon mi za'o/ /de nas stag khur khrom dbang / chu
shur gsol tsha'i thog thar pa gling pa sogs spyi sger mang po'i re skong dang / gsal byed rdor gling du bzhugs thog sne shan pa dpal ldan bkra shis gdong gong sa mchog nas
mnyes spro le tshan gsum/ mtshams dar legs pa gsum/ khri chen bka' shag bcas nas kyang lha'i reg bya dkon mchog gi grangs ldan re bcas thog mar dge ba'i gzigs bskyangs
dang / de nas shel grong gsar gling nas gsol ston dang gnam du gsol tsha'i thoog yar klung sa mchog pa mchog sprul rin po che dang zhal rgyas/ snye thang brag sna 'phags
sder klong rdol bla ma sogs la rnam rgyal gyi rjes gnang dang khrom dbang / bkra shis sgang du bzhugs nas sang nyin stod lung mdar gsol tshal/ gsol tshigs sgang du dbu gur
thab bsu bcas sngon 'gro'i

rtse mgron byings pa sogs rtse drung bcu skor/ khri chen mchog nas spos 'dzin pa sogs dang bka' shag gnyer tshang ba rdo rje sogs skya gras kyang gong mtshungs tsam nas chibs
bsus lcang can du/ dbo zla'i nyer bzhir phebs nas/ lha sar zla ba phyed gnyis bzhugs/ gung dpon g.yog sogs sku drag sne mang la mjal mang sogs zin nas/ de nas rje nyid
stod lung sman chab tu 'khyug tsam phebs par yang / nyin ltar chab klu seng sgra/ lha bsangs sogs des mtshon snod bcud kun la phan bde spel bar gnang / dgon chu bzang /
sding dkar / dngos grub sding sogs su dbang rab gnas sogs so so'i re ba bskangs nas/ de nas rang re'i zhal ngo rnams dang rtse shod kyi mgron gnyer sogs nas chibs bsus lcang
can du phebs/ tshes bcur gong sa brgyad pa blo bzang bstan pa'i dbang phyug 'jam dpal rgya mtsho'i sku drung du 'byor phyag dang / tshes bcu'imajal phyag dngos gzhi'i
thog mgon po gang dang/ gdung sras zung gi sngar lam khri mjal du maNDal sogs rteen gsum/ bdog pa'i dngos po/ gser dngul gos dar sogs kyi mtshan grangs rgya dpang che ba
rnams bstar zhing / gong sa mchog nas tshe bka' dang khri chen nas phyag rdor 'khor chen gyi dbang yang gsan cing / gru 'dzin du phebs skabs de ring rgan pos rta rtsal ngom
rgyu yin pas ltos shig gsungs nas rdo skas ring mo de na yar chibs pa'i rmig pas rdo la 'thab pa'i me stag 'phro bzhin pa dang bcas phebs skabs/ chibs pas rmig rjes bzhag
pa sogs

ngo mtshar mang du gleng / rmig rjes ni da lta yang snang ba kho bo gzhon nu'i dus lha skyod skabs kyang sa skya bdag chen zhig gi chibs pa'i rmig rjes yin tshul mthong thos
byung ba dang / sa zla'i tshes gcig la phebs phyag tu/ gzhung sa mchog nas dngos skyes kyi bdog pa rmugs 'dzin dbang po'i gan mdzod zhal phye ba lta bu bstsal/ de dag gi
bar skabs su gser gdung gsar rnying gi drung du mchod 'bul/ mchod spyad ngo mtshar can yang sbyoor 'jags gnang / gzhan yang phyi nang gi rten ji snyed par phyag mchod bsnyen
bkur thugs smon gyis mtshams sbyor/ gong sa mchog gi bka' bzhin jo bo rin po che'i sku mdun kyai rdo rje la brten pa'i rab gnas rgyas pa sbyin sreg bcas dang / lha
sa bla brang / ra mo che/ klu'i pho brang rnams su sengge sgra/ chab klu/ bstan rgyas gling du kyai rdo rje la brten pa'i rab gnas sgrub zhag gsum par phyi skor du me tog
'thor gnang / sems dpa' rin po ches zhus ngor mkha' spyod ma'i byin rlabs kyi tshe bdud rtsir baM yig rang 'byon 'khrungs/ sde dge'i lcam zur sogs la lcags sdong ma'i tshe
dbang / grwa tshang la grub rgyal tshe dbang dang ljags lung phon chen/ lcang lo can du phur pa'i zhi ba'i sbyin sreg mkha' spyod ma'i byin rlabs tshe dbang / tshogs bdag
phyag rdor dregs pa kun 'dul/ sor 'brang rjes gnang / skye bo khri phrag du mar khrom dbang / bka'i gung blon chu mig dza sag dga' bzhi gung gi sras sogs che btsan bgrangs
yas che gra spyi sger nas mjal

phyag 'dod chos dbang rjes gnang byin rlabs ljags lung sogs dang / lcang can rang du sbyin sreg sogs rkyen sel 'ga' zhig dang dbang rjes gnang ba/ rme ru bzhi sde sogs su khrom
dbang / che btsan phal cher la nang dbang gras su bzhugs pa bcas/ che gnyan de rnams kyis thog drangs rnam kun tu chos kyi gnad go ba rnams la chos kyi gtam dang / las
byed sne mo ba rnams la las byed de dang mthun pa'i gtam/ tshogs pa rnams la tshogs sogs gang la gang 'dul gyi thabs lam bzang pos bstan 'gro'i bde skyid spel ba dang
/ bka' rtsom gnang ba thugs dam 'od gsal du 'khrungs pas/ phyi nang gsang ba'i lung / grub pa'i sa la bzhugs pa'i rtags sogs mtha' yas so/ /sa ga'i tshes dgur lha sa nas
chibs kha bsgyur te/ yer pa gnas gzigs bco brgyad tsam yod skabs nas phal cher la zhabs bskyod/ de'i tshe dril bu phug par klu dbang srung ba'i sku gsar bskrun mdzad rgyu'i
bka' grol de nas 'brom stod du gsung bskang smin rgyas bzhugs/ nang pa mgar grong pa'i thog kha dang glang thang du yang lha bsangs/ khrom dbang / phyi bskor la me tog
na lendrar bzhugs zhag drug dang / phur dbang tshar gsum sgrol dbang / lam dbang / ljags lung mang ba/ gzim 'og tu rab gnas kyi skor la me char bsnyil zhing / 'jam dbyangs
rjes gnang / sdom gsum rab dbye'i lung / de bzhin gzim 'og tu'ang 'dod chos 'ga' zhig bstsal ba dang dpal ldan rtser bskang 'phrin rgyas pa sogs bstan don

mdzad sgo rnams zin nas/ chibs bsgyur gyi nyin bco brgyad du gnang sbyin byin rten sogs mang po dang / kyai rdor rnam bshad/ rab rten zhal 'bag zho phye las sbrus pa'i gsol
ba rnams gnang nas 'di gsum sku gsung thugs rten gyies slar 'dir nged thengs cig sleb yong ngo / /zhes bka' bstsal nas phebs te lhun grub rdzong du bzhugs shing / rdzong
rtser dang / chag la'i yang rtser lha bsangs skabs gzigs snang ngo mtshar can yang 'khrungs/ stag lung du grub rgyal tshe dbang gnas gzigs dang phun mdor bzhugs/ sang nyin
ko ba thon byang ra sgreng dang nye bar gsang ye'i pho brang du thab bsu dang bcas ra sgreng du phebs te/ jo bo rjes rgya nag nas gdan drangs pa'i 'jam pa'i rdo rje'i
sku drung du de'i sgrub mchod rgyas pa/ gnas ngo mtshar can de'i shug khrod nas phyi bskor la me char phab ste skye dgu de dag gi gtsug tu phyag gser gyi 'khor lo ngal gsos
te bzhugs sgar du phebs/ de'i sang ye'i pho brang du mkha' spyod ma'i sgrub mchod ra sgreng gi gnas tshad yin tshad khul bcom mda' dang / ko ba 'thon a dkar sum mdo dang
/ 'bar tshag nyi ma tshal/ ki ra thang rnams su bzhugs zhag re dang / gter sgrom chu tshan zhag lnga chab bdugs bcas phebs 'phral rnam 'joms dang / nyin ltar lha bsangs
rgyas pa/ chab klu tshe chog rnams dang snron zla'i tshes gcig la lha mo gsol mchod kyi gsung bskang yang der mdzad nas phebs lam 'bri khung mthil gnas gzigs dang groog
sna zangs khar bzhugs/ de nas 'bri khung

spro khang yang ri sgar du bzhugs/ de nas klong chen rab 'byams pa'i gdan sa zha lha khang du gza' dang dam can par gtor bsngo bcas mdzad nas dbu ru bka' tshal du bzhugs te
klu mal dro gzi byin gyi pho brang mdun du ma 'ongs par skye 'gro rnams klu gza' rgyal gsum gyis 'joms par gsungs pa'i lo rgyus stsol ba dang bcas sengge sgra/ chab klu
bcas smin rgyas bstan 'gro'i bde thabs su gnang nas phyed dkar du phebs te/ 'dus tshogs la rnam sras ser chen dang 'jam dbyangs dmar ser rjes gnang bstsal nas/ rim gyis mal
dro gong dkar kyi rdo legs mgon khang sogs mjal zhing rgya ma sgrub rnying du bzhugs te/ zhabs brtan bskang ba sogs kyi lung dang tshe dbang sogs bstsal zhing / khri khang
du tshe chog kun rig rnam 'joms byabs khrus bcas dang / de nas la mor bzhugs nas ko ba 'then/ lo sems dpa' ren po ches chibs bsus te lo dgon du zhag drug bzhugs te gur
drag gshed dmar sogs kyi dbang dkar bdun rjes gnang / bskang ba'i ljags lung sogs dang / rab gnas sbyin bsreg 'cham gzigs sogs mdzad nas/ gtsang thog tu bzhugs/ sang nyin
gdan sa chen po ri bo dge ldan gzigs/ khrus gsol/ spyi sger nas mjal phyag grwa mang la phyag dbang sogs grub nas bde chen du bzhugs/ de nas bla ma zhang gi gdan sa gung
thang gnas gzigs khrom dbang / 'bum mo cher rab gnas/ bde chen gnas gzigs dang chang tshul du bzhugs/ de nas

nam phyed tsam la chibs bsgyur te/ dgod la'i rtser lha bsangs rgyas pa sngas 'gor bzhugs/ sang nyin g.ya' ma lung gnas gzigs dang bcas bsam yas su bzhugs/ zhag bcu bdun ring
/ mgon khang dang / lcog gnyis su rtag par gsung bskang dang / spyi sger nas mjal phyag gnas gzigs/ 'cham gzigs/ chos skyong sku phebs/ bka' rtsom/ gsung brtag srod tho
rangs mtshan gung sogs su/ phur pa dang / bde mchog dbang cha drug grwa gsum brgya skor la rta mgrin yang gsang dbang chen/ rjes gnang sogs ni grangs las 'das shing / mchims
phu gnas gzigs skabs rje nyid la klu 'dul phug tu mtsho rgyal gyis zhal gzigs te/ lung bstan zhig byung gsungs pa las/ 'di byung bka' ma grol/ lcog tu phyi nang gsang
ba'i rten 'dzugs kyi tshe rje nyid kyi 'od gsal du chos skyong chen po byon nas yon tan gyi rten de la lhag par dgyes nyams kyis 'di phye mar gyis bkang dgos gsungs pa
bzhin dang / sdib khrab la bzo skyor yang mdzad pa sogs gnas der bstan 'gro'i legs spel rnams rim grub kyis/ brag kha rdzong bdun/ bzhugs sgar du bco brgyad/ sku mched bsam
yas mkhan po sogs la lam dbang / lam zab phyi nang / bir srung phyi nang sogs dang / 'on khri smon mgon khang du gsung bskang dang rab gnas/ de nas rgyal sras rin po ches
chibs bsus/ 'on chos sdings su zhag bzhi bzhugs/ rgyal sras sogs la rnal 'byor ma'i byin rlabs dang /

sku rkyang la rig byed ma ngor lugs thun mong ma yin pa'i rjes gnang / zhal bsnyen dus bcas dang / tshur yang gong du bstan pa bzhin gyi chos bka' de rnams gsan cing / gnas
der rab gnas rgyas pa rmor chen rin po che'i bzhugs gnas rgod tshang du bla mchod/ bskang 'phrin bsangs khrus tshogs 'khor sogs bod khams bde ba'i thugs bskyed rnams ziin
nas khrom dbang dang / brag kha rdzong bdun/ rtse thang 'bras gling dang / dga' ldan bkra shis chos 'khor dang / lnga mchod la'ang phebs/ bsam ldan gling gi kyai rdor ba
spu ma gzigs te/ khra 'brug yum bu bla mkhar sogs la gnas gzigs mchod 'bul/ dbang ljags lung mang ba sogs bstsal nas/ bkra shis chos sder bzhugs zhag bcu gnyis la/ bde
kyai gsang gsum phur mgon rnams kyi rab gnas/ dges rdor kun riig dbang cha bzhi/ mgon khang chen mor dus gtor rjes gnang zur bka' drug sgrol ma nyer gcig rnams kyi rjes gnang
dang/ lung mtha' yas pa/ rnam sras khang du rnam sras kyi bskang ba/ sku brnyan rnams la na bza' gsar sgron dang / 'on rgod tshang du gnad rgyu'i sku rnams phebs skyel
ba bka' 'doms pa sogs bstan mkhas kyi mdzad sgo rnams grub nas shel brag tu gur drag dang / gnam gang gi dus gtor mdzad rjes btsan thang du lha bsangs rgyas pa dang /
de nas bye tshogs su lha bsangs rgyas pa/ lcog tu gsung bskang / chos skyong sku phebs thog zhal ngo so sor sku sprul mchog gi lung bstan dang / der kyai

rdor rgyu dbang cha bzhi/ sgrol ma nyer gcig gi rjes gnang / rab gnas/ ljags lung sogs rgya cher bstsal nas smin gling mkhan rin po ches chibs bsus/ smin gling du bdun phrag
gcig bzhugs/ mkhan por dgongs 'dus sogs gong du bstan pa bzhin gsan/ phar yang bla ma zhi khro'i tshe dbang sogs bstsal/ der tshes bcu'i thog 'dus tshogs kyi dbur phebs/
'cham gzigs gnas gzigs sogs grub nas bye tshogs su phebs te 'gro don rgya cher mdzad/ de nas gra thang du rdo rje phur pa'i sbyin sreg rgyas pa dang/ gsang 'dus dang kun
rig gi dbang cha kha shas/ mkha' spyod ma'i byin rlabs/ phyag rdor khang brtsegs dang zhang blon gyi rjes gnang / sgar chen rin po che'i gdan sa dpal rab tu gsung bskang
gsol 'debs sogs dang nyams gso gsar bskrun gyi bka' 'doms/ byams gling du kyai rdor rab gnas/ gzhan yang ljags lung phon chen khrom dbang sogs bstsal nas gdung phud chos
'khor du kyai rdor dbang cha drug dang / de'i rab gnas zhi ba'i sbyin sreg bcas/ mgon khang gtor spod/ rjes gnang kha shas/ gur drag dang khrom dbang sogs re skong rnams
kyis dus 'das rjes/ ra ba smad du bde mchog nag po dang / kun rig dbang cha bzhi/ lcog tu lha bsangs rgyas pa/ rjes gnang 'ga' zhig chu 'gram du kyai rdor rab gnas thog
chu rags mgo mjug la me char nyil ba/ dus gtor khrom dbang sogs dang / de nas rnam rab tu lha bsangs rgyas pa/ kun

rig dbang cha lnga/ sgrol ma nyer gcig gi rjes gnang tshar lnga dang / spyan gzigs sgrol dkar rjes gnang / kyai rdor rab gnas sbyin sreg rgyal po rnam gsum sku phebs/ sngar
gyi gtor rnying spo gnang dang lcog tu gsar 'dzugs shig kyang gnang / rnog bsod nams bstan 'dzin gyi gdung rten dud sol ma bcas gnas gzigs dus dud sol ma'i sgos kyi gtor
chog kyang gnang zhing / de nas jo phug gnas gzigs dang / gong dkar rdoo rje gdan du zhag nyer gcig bzhugs ring yang / nyin mtshan khor mo yug tu bstan 'gro'i legs spel
'ba' zhig gis dus 'da' bar mdzad pa las/ skya ser mang por dbu ma lugs kyi sems bskyed rta mgrin yang gsang dbang / khrom dbang phur dbang rab gnas sogs brjod kyis mi lang
ba dang ljags lung yang de bzhin/ bshad sgrub gling / sku gnyer grwa tshang / bde chen chos 'khor rnams la'ang zhabs kyis bcags pa/ bstan srung rgya mtsho rgyal bstan rin
po che spyi bye brag rgyas pa'i 'phrin las 'chol ba sogs mdor na ya mtha' bla ma dge ba'i bshes gnyen nas ma mtha' sprang po'i bar gyi re 'dod skong ba'i dam bca' las
g.yel ba nam yang rje dam pa der mi mnga' zhing / de'i tshe sne shan pa dpal ldan bkra shis la byin rten grangs mang / bdog pa'i dngos po gya nom pa bcas bstsal nas rang
gnas su mngags/ de nas ta ra phur bzhugs dus bshad sgrub gling sku rten par sku phebs thog da gzod mngon du 'gyur pa'i lung bstan yang bstsal/ sang nyin ta phu la rtser

snod bcud spyi bye'i bde thabs la ched du dgongs pa'i lha bsangs dang bzhugs tsher khang dmar/ de'i sang nam phyed tsam la phebs lam shin tu rtsub par nam 'og tu byon pas/
rgyus yod rnams kyi gleng mor rgyun du ni mi re yang mi thar ba lta bur mchis/ da lam dpon g.yog kun nam phyed she mun gyi dus su bde bar phebs pa las gzhan pa'i rdzu 'phrul
lhag tu mi dgos 'dra/ zhes sgrog par gyur pa'ang don gnas kyi tshig yin lags/ de nas sga 'dra chu tshan dang nye bar rje nyid phebs byams thog 'od gsal du 'khrungs skabs
'di ltar gsungs te/ khrums zla'i nyer bdun la 'gyogs byams thog 'don par byed mur bshul lam bgrod pas gnyid zir re ba zhig byung bar/ rmi lam du byang phyogs nas btsun
ma 'dra mo zhig gis/ sga 'dra'i gzhi bdag bsdad med pas re zhig la shog gsung ba'i yi ge bri rogs mdzod/ zer bas/ nub phyogs nas bud med dar yol dpral g.yu can kha shin
tu che bar gdangs pa zhig thal mo sbyar nas mgo gug gug byed pa shar bas/ khyed rang gzhi bdag su 'dra zhig yin na'ang sga 'dra chu tshan dang nged la las 'brel yod pa zhig
ni cis kyang yin 'dug rtags/ lo kha shas nas tshoms dkyil na chu tshan yod pa zhig 'dug pa mngon sum myong ba yin 'dug ces gsungs shing de'i ka ba lho ma bdag 'dzin mdzad/
chab zhag lnga dang der yang lha bsangs rgyas pa dang / rjes gnang kha shas sogs rtsa ba nas zangs khrod/ ri bo drag/dga' ldan ri khrod/ gling rdzong sogs brgyud/ yar

'brog mthar gling du/ gur lha brgyad sogs bstan srung rnams kyi rjes gnang / gyi lnga gza' gdong dang tshe'ii rdzong chung sogs bstsal ba gdul bya 'ga' zhig mig mi bde ba de
'phral gsal ba sogs byin rlabs zhugs rtags kyang byung ba gnang / rab gnas sogs bstsal/ rdzong lha dbang rab bstan gling dang / gsang chos la'ang zhabs bcags nas bsam sdings
su phebs lam/ dus mchod gdung rabs sger la gsol 'debs glo bur du thugs la 'khrungs pa dang / bsam sdings dpe khrod nas spod gcig bzhes pa gdung rabs chen mo phyag phebs
ma 'ongs pa'i la nyer dgongs te/ dus mchod gdung rabs gsol 'debs bka' rtsom dang / der lha bsangs dang / rdo rje phag mo dang phan tshun gong du bstan pa'i bka' chos
gsan bsam sogs mdzad nas/ de nas sna dkar rtse'i mgon khang du gsung bskang dang / mi sde spyis zhus gtor 'dzugs kyang gnang nas srin lag tu bzhugs/ sang nyin kha ro lar
lha bsangs dang gnod sbyin rnam gnyis gsol mchod bcas mdzad cing / ra lung gnas gzigs dang / sne bzhir phebs/ o rgyan yang zab rjer phar tshul chos bka' 'ga' zhig gsan nas/
rgyal rtser gur pa grwa tshang du/ phur pa/ rta mgrin yang gsang / rjes gnang dang / ljags lung phon che/ khrom dbang / de dang rdzong rtser lha bsangs/ gtor spod/ rtse
chen du gnas gzigs bskang ba 'cham gzigs bcas mdzad sgo rnams grub nas/ 'brong rtse/ 'bras khud/ skyid sbug/bar tsho sogs

su zhabs bcags/ tshe dbang / byad grol/ rjes gnang / rab gnas sogs kyi re ba bskangs nas/ mngon dga' gnas gzigs rab gnas/ rkyang 'dur bde ba can du/ kyai'i rgyud dbang cha
bzhi/ khrom dbang sogs dang / lhas lding du sbyin sreg khrom dbang sogs bstsal nas/ pa nam rdzong brgyud/ dga' gdong dgon du bzhugs te gnas gzigs khrom dbang sogs gnang /
de nas yul lha ba pad tshal rnams su rab gnas/ byad grol sogs mang du gnang nas zhwa lur byon/ gling bskor la me char nyil ba/ tshogs yongs la dbu ma lugs kyi sems bskyed
rjes gnang khag ljags lung phon chen rnams gnas gzigs sogs don yod mdzad sgo zin nas/ ri sbug brgyud/ la rtser lha bsangs/ e waM du bdun gcig bzhugs ring / gsang ba'i mgon
khang du bskang 'phrin/ tshogs yongs la dbu ma lugs kyi sems bskyed/ tshe sman gnas gsum gyi rjes gnang / ljags lung mang ba/ khrom dbang rnams dang / thar rtsed rab
gnas bla mchod/ bla khag gzhan du/ tshe dbang dang rjes dbang kha shas gnas de'i mdzad sgo rnams grub nas/ srad rgod du bzhugs zhag thog klu lding sku gshegs kyi dgongs rdzogs
mkha' spyod ma'i sgrub mchod mdzad pa nas bzung zhe dgu nam rdzogs bar mdzad/ de nas shab dge sding du khrom dbang / Da Di bcas par lha bsangs rab gnas/ dmigs su sbyin
sreg rab gnas/ lcam mo grwa tshang par lha bsangs/ tshe dbang / byad grol/ gnas khang la phyag

nas sogs mdzad/ bya gshongs su byon te/ dbang lung rjes gnang gnas gzigs/ rnam sras la gsung bskang / skye bo khri phrag du mar khrom dbang sogs rnam kun don yod kyi mdzad
sgo rnams grub nas/ smin zla'i tshes lngar ram se lung du bzhugs/ tshes drug la phu chen la rtser lha bsangs dang / de nas khams yul du gur dkar bsam grub pho brang nang
/ chibs bsu ba las chen pa zung giis thog drangs phyed nyis brgya brgal tsam la byin rlabs kyi zil dngar phab/ de nas a krol la rtser lha bsangs rgyas pa dang bcas rim phebs
kyis chu kha ma'i steng du 'cham mgon rnams la snyan shal sgron par mdzad de/ ser phreng dang gzhas sogs kyis sngun bsus/ gzhi thog phoo brang du bde bar phebs te dga'
ston gyi dpal la longs spyod par mdzad do/ /de'i sang tshoms chen du legs ston rmad du byung bas dus 'das shing / de nas nyin bzhi mgon khang rnams la gtang rag dang /
rtse lha bsangs rgyas pa dang bcas gzim chung mgon khang zung gi gtor 'bul/ de nas rgyal dbang mchog tu 'bul rgyu'i zhal gyi 'khor lo dang chabs cig 'jam mgon sku mched la'ang
'khor lo re stsol bar mdzad/ mgo zla'i tshes bzhi la mkhan rin po che gsar pa khri phebs gnang rgyu'i gsum gyi tho rengs 'od gsal du/ mkhan gsar sbyin pa bkra shis
dang gzhi thog rtser mjal bas/ rje'i gsung las/ 'o da lam mkhan gsar la bu chung bgres pas legs so gyis gsungs nas 'di gnang byung gsungs pa dang / nyid kyi sku hrag nas

me long zhig gnang bar/ mkhan gsar nas 'di la tshigs bcad zhig rtsom rogs zhu gsung bar/ rje rdo rje 'chang chen nas/ bde gshegs bstan pa'i lha lam rab yangs par/ /lung rtogs
tsha zer rgyas pa'i dpal yon nas/ /shes bya'i 'dab brgya 'dzum pa'i ze'u 'bru'i bcud/ /blo gsal bung ba'i sbrang rtsi dam par shog/ /gsung ba 'dra mo zhig 'then song bas
ma 'ongs pa'i rten 'brel zhig ni cis kyang yin 'dug ces gsungs/ zla ba de nang nas 'jam mgon dpal ldan chos skyong 'di nyid kyi lha mchog rdo rje gzhon nu'i ljags bsnyen
la bzhugs pa'i skabs so/ /dgung grangs nga gsum du byon pa lcags glang rgyal zla'i nang / dbus phebs skabs bka' 'phros bzhin/ 'di ga'i sgar chen mthu stobs dbang phyug
gi gdan sa dpal rab gzhis su de nyid snang brnyan byin rlabs kyi gzi 'od 'bar ba gsar bskrun mchod tshogs dang bcas te/ sa phyogs de'i bdee skyed la ched du dgongs pa'i
thugs bskyed dang chabs cig zangs ri gung bkra shis rnam rgyal la/ phebs skabs bsu ba sogs legs lam gyi bka' 'doms dang bcas dpal rab tu bstsal/ rta zla'i tshes gcig la bsam
yas mi 'gyur lhun gyis grub pa'i lha lcog tu rje nyid kyis gsar bskrun gnod sbyin rtsi'u dmar po'i sku gsob la zhugs rang bzhes dang / dbo zla'i mjug nyi ma rgas nye
zhig la'ang gang nas 'ongs cha med pa'i me dpung skad chen zhig 'thon/ nub dang byang phyogs su song ba'i sbir gtam mang du gleng ba

sogs byung zhing / lha rdzong dgon gsar du ye shes pa'i dgon gog bsdus te/ rten mchod dge rgyun rnams mo dgon rin sgang du sbyar na ji ltar legs/ bstan srung rgya mtshor brtag
zhu mdzad pa/ de don mdzad pa bzang babs bzhin mdzad pa dang / 'brong rtse sogs nas zhus ngor klu 'bum mang du sgrub gnang gis bstsal zhing / lo der gdung sras 'jam mgon
sku mched 'chi med bstan pa'i nyi ma sogs rje btsun zung / thar rtse nam mkha' 'chi med sogs ngor bla khag gi zhabs drung rnams dang / bstan 'dzin 'phrin las/ bco brgyad
sku mched sogs sa lugs bstan 'dzin drag bsdus rnams gtso bor smos gzhan yang gzhis byes don gnyer can 'dus pa'i tshogs la zab rgyas chos kyi 'khor lo rgya cher bskor
ba'i chos kyi rnam grangs 'og tu dbang gi mtshan can gyi rnam thar du gsal ba bzhin dang / nag zla'i nang lcang can gung nor bu phun tshogs nas pha drug khar tar rnam rgyal
sku 'bum gsar bzhengs mdzad rgyu'i phyag len pa de dus kyi dbu byed che sar/ sangs rgyas kyi 'phel gdung dbang po'i grangs ldan gyis mtshon ring bsrel rnam bzhi'i gzungs/
'dod gsol sogs gang ci'i bka' 'doms kyis brgyan te pha drug tu mngags/ gung 'di pas khong ming zhu dus bu 'byung bar thag gcod mdzad pa bzhin byung ba'i ngo mtshar ba
yang yod cing / de nas lha chen mkhan po chos bkra shis kyi dgongs rdzogs thub dbang gnas brtan bcu drug sbyin bdag hA shang rgyal chen bzhi dang bcas 'dod gsol zhus don

bzhin kha'u'i sman chab nas stsal/ rim gyis dam ye dbyer med kyi cho ga bsgrubs te/ shab sgo lnga'i ya gyal Da zhes thabs dang Ta'i shes rab mtshon pa'i dgon gnas su bzhugs
so gsol ba'i bka' grol/ de mtshams nas rdo rje 'chang chen po de nyid ni rgyal sras byang sems chen po'i rnam thar lhur bzhes g.yel med nas/ snga sor bud med sems ma dpa'
mo zer ba zhig gis bdag 'chi bdag gi zhags pas zin pa'i tshe nyid kyi thugs rjes zungs shig pa'i gsol btab bzhin/ de nyid lnga lam du song ba'i g.yu byur spos shel lha
gos dri med sogs 'byor bas de 'phral lha rdzas la dmigs yul gyis mtshon lnga lam pa kun dal 'byor gyi rten dang mjal ba'i 'dod gsol dang bcas rje btsun sgrol mar phul te
thugs smon sogs 'di 'dra'i rigs snga phyi kun tu mang du 'byung ba'ang 'dis mtshon par bya'o/ /de'i tshe lha chen phun tshogs gling du gzim chung smun grub thar rtse sogs
dang / khams pa shag sogs ar zug skabs yin pas/ de gras la phu gsum nas btsun ma gzhon nu zhig mchis par/ tshes bcu dgu'i nyin dregs byed zhig gis brlams tshul gyis cal
col mang du gleng ba'i dus/ thugs bskyed bla na med pas gong ma'i byin sna khrus chur sbyar ba dang zas gos sogs gnang zhing / ci yin gyi rgyu mtshan dang bcas gsung shog
zhig bstsal yang nges gsal ni ma byung / sa ga'i tshes gcig nas bzung gong 'khod kyi zhal slob sogs skal ldan bcu phrag lnga tsam la/ rje btsun sa skya pa'i yab chos bla
na med pa gsung ngag

rin po che lam 'bras bu dang bcas pa zab mo slob bshad kyi dga' ston stsol bar mdzad pa/ rnam thar gsol 'debs las/ yongs rdzogs bstan pa'i nyams len gsung ngag chos/ /skal
ldan gdul byar sdom tshe ka bzhi dang / /gdung brgyad zhal slob lung bstan bdag med ma'i/ /dbang tshe bdud rtsi khol bar lud la 'dud/ /gzhan yang snod ldan slob mar nang
gi ni/ /phag mo mig lam rtsal dang bir srung dus/ /nyi zla'i 'gro 'ong bkag sogs rdzu 'phrul gyi/ /ngo mtshar mang du bstan la gsol ba 'debs/ /ces gsungs pa ltar/ chos kyi
rnam grangs 'og 'jam mgon sku mched kyi rnam thar bzhin dang / gro bzhin bcu bzhi'i tho rengs rje nyid la ngor chen rdo rje 'chang gi zhal gzigs te/ zhal slob ka bzhi gdung
brgyad sogs 'byung bar lung bstan dang bcas dbugs 'byung gzengs bstod mdzad pa/ zhal slob ka bzhi gdung brgyad kyi ngos 'dzin 'og tu byung zhing / gzhan yang gong du
bstan pa ltar zha lu pa 'ga' zhig dang lo chen sems dpa' chen po sogs la mkha' spyod ma'i byin rlabs kyi tshe kA pa la'i bdud rtsi nang gi phag mo'i waM yig rang byung du
ston par mdzad pa/ rje nyid kyi gsung las/ tshar chen yab sras gnyis da ltar dpon slob 'dii khrod na yod/ ces lung bstan pa dang / bdag med lha mo bco lnga'i tshe nang
mchod 'khol zhing phyogs brgyar lud nas lag mi tshugs pa ltar tsha dbal dang bcas kun gyi mthun snang du mdzad pa dang / bir srung phyi nang gnang ba'i tshe gdan sa'i rtsis

pa zung / skye re ba/ khang gsar mchod dpon sogs rtsis pa rnams mthun grub kyies nyi 'dzin yong bar thag bcad sgo yig kyang sbyar zhing / don la'ang byed grub mthun par ri
mos gtan la phebs pa'i tshe/ rje nyid grub mtshan 'jog bzhed kyi gsung las/ de ring nyi 'dzin yong bar thag chod de bzhin la/ rgad po rnal 'byor dbang phyug tu langs rgyu
yin pas khyed rang kun/ nyi 'dzin rtsis pa'i sgo yig dang bcas pa la ltad mo ltos shig gsungs pa dang mnyam du nyi 'dzin mi mngon dbyings su byin gyis brlabs pa sogs sa
lam mthon poor byon pa'i rtags 'ga' zhig 'di dus ston par mdzad/ chu stod zla nang gong sa rgyal ba'i dbang po mchog nas chos srid la bka' lung ci dga' bsgyur pa'i zhabs
legs 'bul bar mdzod 'dzin bkas gdams nas de gong gdung sras 'jam dbyangs sku mched la'ang tham ga che chung re gsar bskrun mdzad pa'i tham phud kyang gong sa mchog dang /
'di dag gis rten ji snyed la'ang 'bul bar mdzad/ bka' lan 'dir 'khor skabs gnang skyes bzang po/ khyad par mkha' spyod ma'i snang brnyan dzhai kShiM las grub pa che chung
gsum yab sras rnam gsum la dgyes bstsal dang mnyam du/ rje nyid la 'phan khang dbon po sogs nas/ nA ro mkha' spyod kyi khrid sogs gser chos bcu gsum gnang kha ma dang 'grig
pas rten 'brel gyi gnad khyad par can dang 'grig gzhan yang chu stod zla nang glo bo rgyal po phebs/ 'dod chos dbang bka' 'ga' zhig gsan te dngos 'bul yang dag mdzad/

gong sa rgyal dbang mchog dgung gegs snga bsur byon pa'i sku gegs sel phyir/ gzim spyil dkar po'i bse dgon yid bzhin nor bu'i sku drung du 'jam mgon zhal rnam pa gnyis/ rje
btsun drung / ban tshang pa'i 'khor tshogs bcas nas/ rje nyid kyi bka' bzhin gsung bskang smin rgyas dang / zhag gsum ring 'dus tshogs su sde dge sa dbang la cung zad 'tshub
nyams 'khrungs pa sel phyir sku rim rgya che gnad smin du 'doms par mdzad/ ring min nas rgyal dbang mchog gi thugs bzhed bzhin gnod sbyin rtsi'u dmar po'i sku gsob gzungs
rab gnas sogs cho ga rnam dag gis bskrun pa sku tshab ched mngags kyis phul bas dgyes bzhes yang dag par mdzad ces thos lags/ de mtshams nas gong gi gser chos kyi dbang
rnams 'jam sku mched sogs dang mnyam du bstsal ba ji ltar bstsal ba'i chos rnam grangs 'og tu byung zhing / smin zla'i 'gor byang pa sde tshogs la gsung bskang nyin
gang ma spyir dus bde zhod 'jags byung ba dang / khyad par rje rdo rje 'chang nyid kyis chos bka' rgya cher bstsal 'bras bzhin/ gang gi rigs sras rgyal tshab dam pa mchog
dang / gzhan yang bstan 'dzin kha shas gzhi bsnyen la bzhugs stan 'jags rgyu'i rim gror ched dgongs kyis bstsal nas/ ma 'gyangs par kha'u sman chab mdzad de/ 'jam mgon dbang
sdud snying po nyid nas 'khor lo bde mchog dang / ᫗᫙ klungs mchog sprul/ rtse gdong sprul sku sogs kyai rdo rje'i gzhi bsnyen la bzhugs dgos pa'i bka'i gnang ba bstsal
nas/ rje

nyid chos 'chad sogs 'char 'phar gyii bstan 'gro'i bgyi bar thugs gzhol ba'i skabs so/ /dgung grangs nga bzhir byon pa chu stag lcags byi dbyug zla lhag pa'i dbang du btang
na gong bsam yas su zhugs rang 'bar dang zla dus mtshungs par/ sngon chos rgyal kyi dus/ slob dpon padmas khyung lung ma bkug ste bstims par grags pa'i phan ring byang sems
zla ba rgyal mtshan gyis spyan drangs pa'i dmu rdzing mgon khang rten brtan pa bcas rgyu mtshan med par zhugs bzhes kyis dmigs med du song bas/ bod gangs can dus rtags
shin tu gsal ba yin pa bzhin rje rdo rje 'chang chen po nyid kyi thugs la bzod glags dang bral bas rgyal dbang rtse shod bla brang zhabs pad bcas su snyan bsgron te/ rten
brten pa bcas gsar bskrun rta zla'i brgyad tshun la tshar phyin mdzad de/ gos nag lha mor bsgrubs pa bka' bsgo dam bzhag gi yi ge can/ rta mgrin yang gsang dang lha mo'i
snang brnyan/ rnga rol sil snyan gos lham sogs dang / rgyun bskang gtor mi bzhi grwa rnams legs par 'doms so/ /rta zla dbo zla sogs la gzhung sa mchog dang / bla brang
zhabs pad sogs nas dmu rdzing skor sogs legs nyes kyi blang dor 'byed pa'i bka' tshig gsal por phebs dgos rnams la'ang / gtso bo rgyal mchog lnga pa chen po'i lung bstan
rgya chen dang / gter chen bdud 'dul gling pa'i lung bstan skor/ gter bdag gling pa'i dag snang chu za'irol rtsed/ rdo brag rig 'dzin

chen po'i dag snang skor sogs la zhib dpyod mdzad dgos nyi shar sgron 'degs kyi dpe'i sgo nas phul ba dang chabs cig bka' bstan rnying ma rgyud 'bum tshar lnga bcu nga lnga
nyung mtha' byas pa gsung sgrog sogs gnang ba ni/ rje nyid dgongs pa gzhan don du gtad pa'i lung gsal de dus bka' phebs shing / gzhan yang dmu rdzing brgyad grwas bskang
ba gnang smin gyi bka' dang / rje rdo rje 'chang yab sras sogs nas bskang 'phrin sogs dpyad kyis/ bstan 'gro'i bde thabs la ched du gzhol dgos kyi bka' rnams dang bzhes
nas/ rgyal dbang yab sras kyi sku rim gtsor smos bse mgon yin bzhin nor bu'i sku drung du rje rdo rje 'chang yab sras nas bskang 'phrin rgyun ring bar gnang skabs paN chen
thabs cad mkhyen pa dpal ldan ye shes dag zhing du phebs pa gsan 'phral/ mchog gi sprul sku rin po che myur phebs 'phrin 'chol zhu ba dang sbrags/ gangs can chos 'phel
sogs nas 'dzugs bkod zhus pa'i gdung shugs gsol 'debs 'di yang / snga dro zhig thugs skyo lhang gi ngang nas skad cig la mdzad/ de'i tshe bla brang zhabs pad mchog tu spyi
sger rgyal bstan rin po cher sri zhu dang / de 'dzin dam pa rnams kyi zhabs brtan sku rim du ched dgongs kyis/ snar thang bka' bstan rin po cher par sangs nyams gso zhu
dag sogs snyan zhu bzhin/ 'phags chen dam pa'i rnam thar phan tshun 'gran pa lta bu'i sgo nas dang bzhes bka' drin che ba'i 'go brtsams/ gzhan yang gong sa yas phyin sde
dge sa dbang rnams nas

mchod yon bstan lar dgongs pa'i bka' gsang ba'i skor snga phyi kun tu mang du mchis kyang 'dir de tsam dang / nag zla'i nyi shu skor la/ zur 'chad grub dbang la sku khrus sogs
'bul bar khro khang du phyag phebs/ de nas se dkar rigs kyi thig le 'dar sde srid blo gsal tshe dpal dbang phyug ltos bcas la/ rnam pa kun tu thugs rje'i rjes 'dzin g.yel
med bka' drin che mu nas sa ga'i nyar/ tshar chen rin po che'i snang brnyan mi tshad ma sman 'jim las bskrun pa ring bsrel rnam bzhis phyur bur gtams te/ byin rlabs
kyi tshad ma can dang / glo bo rgyal po dbang rgyal rdo rje legs ldan ma zhi drag gi sku dang / sa bcud 'phel ba'i bum gter brgya rtsa byin rlabs kyi mtshan mas phyug pa
rnams thugs brtse ba chen pos bstsal bas/ rgyal po dgyes pa'i rtser son te sA lu 'bras dkar khal mang po dang / gzig bcas phul ba'i gzig ni bsam yas chos skyong la 'bul bar
mdzad do/ /snron zla'i tshes gcig nas bzung chos sde byang pa 'ga' zhig gis gsol btab bzhin sprul pa'i lha khang chen mo'i thub chen dar bzhes ma'i drung du/ gsung ngag
rin po che lam 'bras bu dang bcas pa'i gdams ngag zab mo tshogs bshad 'chad thang lnga pa'i zhal slob kyi gtso bo/ gang gi rigs sras dam pa 'jam mgon e waM bzang pos gtso
mdzad/ yar klungs mchog sprul sogs pa lung bstan 'dzin drag bsdus rnams dang/ chos sde nyi zla rnam gnyis phal mo che/ thub bstan pa/ gser can pa/ 'bras yul skyed tshal
pa/ chos lhun pa sogs

kha shas/ rnam rgyal gser khang pa grwa gcig sogs khyon sdom 'dus pa sum brgya dang brgyad la stsol bar mdzad skabs chos dung rin po che shar skya tsam la gsung bskul dang
/ skabs 'gar snga phyi bcas/ de skabs su mkho ba'i zin bris shig kyang de dus kyi dbu byed che sar brtse skyong mdzad cing / phur sgrub skabs khyams smad lhor skal ldan rnams
rjes su bzung bar gyur te/ gzhan yang snron zla'i nang gling tshang bla gsar gdong / sngon du sde dge sa dbang dgung lo bcu drug lon phyin khab bzhes skor bka' 'doms
bzhin/ chu yos ston ra tha las ma 'gyangs par dgos pa'i bka' gsang dang / bkra shis chos sde'i chog dkyil rnams par bskrun/ rgyu'i zhib mo rnam bcas legs par gdams so/ /bstan
'dzin de gras nas rje nyid kyi bka' bzhin bco brgyad sku mched nas sgrub mchod kha shas dang / rtsa rgyud brtag gnyis/ phur sgrub sogs la gdan sa'i 'dus pa rgya mtsho'i
dbus su phebs shing / khrums zla'i yar tshes nas chos zhu ba rnams la dpal gshin rje gshed dmar po'i smin grol nyams khrid dang bcas cha tshang / sgrol dkar tshe 'khrid/
gsang 'dus lugs gsum gyi dbang / kun mkhyen rin po che'i bka' 'bum dang / dmar po skor gsum gyi be'u bum ljags lung 'phro can bskang ba'i skor rnams bcas dang / gzhan
yang chos sde lho byang sogs chos zhu ba ji snyed par/ 'jigs byed bcu gsum ma rwa lugs thun mong ma yin pa'i dbang grangs mang / sgrub thabs brgya rgyam/ grub chen brgyad
cu/ snar

thang brgya rtsa/ nyi sbas dang jo lugs sgrol ma nyer gcig mgon po'i dbang chen lnga dang de'i rjes gnang zab mo'i rigs rnams dang / phyis 'khrid 'phro can rnams gtso bor smos
chos kyi 'khor lo nyin mtshan khor mo yug tu ngal med bdag gzhan brje ba'i thugs bskyed kyi dam bca' g.yel med nas bskor bar mdzad pa 'di gcig pu'i sku drin yang bskal
pa rgya mtshor khyer mtha' mchis min shes ldan gzur gnas dag gis dgongs 'tshal lo/ /dbyug zla bkra shis zla gang bla brang zhabs pad mchog gi bka' bzhin/ sgo rum ye shes
mgon po'i sku drung du/ gang gi rgyal tshab dam pa 'jam mgon zhal rnam pa gnyis rgyun phebs dang / bco brgyad sku mched nas bzung dge 'dun res bskor gyis brgyad grwas bskang
phrin gnad smin zhu dgos bka' gsang gis 'doms nas/ gros 'phral rtags bzang ngan rnams kyang gab sbas dang bral bar phul zhing / de'i tshe gan rdzong du mi dge ba'i
mtshan ma sogs la blang dor gsol ba bzhiin/ sngon gyi lo rgyus las 'phros pa'i spang blang dang / rdo sku khyad mtshar can gdan sar gdan drangs nas nyams gso rab gnas kyis
mnga' gsol dang bcas/ slar gnas rang du bla ma bsnyen song nas spyan 'dren mdzad/ zla ba de nang nas rje nyid kyi thugs bskyed bla na med pa'i gras su gyur pa bya khra
ma'i shar rgyud/ ma thang rten brten par bcas gsar bskrun gyi las 'go brtsams te/ mi ring bar ma bskor rnams la rab tu gnas pa'i me char dang / de'i bcu dgu'i nyi zlar 'chad
grub

dbang bde bar gshegs/ de nas drug cu pa'i zor 'dzin sngon 'gro'i ljags bsnyen zla gang mar thugs gzhol te/ zor 'phen sogs lugs 'gro gnad smin du bka' drin bskyangs shing /
mgo zla'i nang bas se phyag rdor skyabs kyi bsngo 'bul ba sog po rnams la lugs zung bdag rkyen yang dag dang sbrags/ lcang skya rdo rje 'chang nas gsung bris rten ldan gyi
bka' lan dus gsum gnas tshul las 'phros pa'i bka' gsang rmad du byung ba'ang legs par gdams shing / zla mjug nas lha mchog rdo rje gzhon nu'i ljags bsnyen zla gsum mar
thugs gzhol ba'i skabs so/ /rnam thar bsdus pa las/ dbang lung man ngag rjes gnang 'khrid kun kyang / /bka' babs phyag bzhengs ngo sprod la sogs pa/ /ma 'dres so sor spyod
pa'i shes rab kyis/ /gdul bya'i blo gros spel la gsol ba 'debs/ /zhes gsungs pa ltar/ rje 'di snyigs dus kyi rgyal ba gnyis pa 'jam dbyangs mi'i zol can mngon sum yin pa'i
gtan tshigs kyang kun dang mthun grub tu/ 'di lta ste/ nyin mtshan bar med du chos 'khor ji snyed bskor ba'i tshe'ang / gzhan dag ni yun ring du dpe sbyongs sngon 'gro'i
sgo nas chos 'chad la 'jug kyang / rje 'di ni gsung ngag slob bshad kyis mtshon dbang 'khrid rje gnang kun dpe 'di dang 'di lta bu'i thog nas yin no zhes 'doms par mtshon
byed dpe spyan lam du phab tsam las gzigs yul ye mi dgos shing / phyag len rnam dag gi rgyun ma nyams pa gsung lam kho na nas shar mar gsung rgyun phyag len

bcas 'di dang 'di lta bu yin no/ /zhes 'doms pa dang mnyam du bstsal bar mdzad pa'ang de skabs kyi skye bo kun la yongs su grags pa ltar dang / bstan 'dzin gyi slob bu ji ltar
bskrun pa'i tshul yang / gong du gsung ngag slob bshad gnang skabs/ rgyal ba'i lung bstan ngor chen rdo rje 'chang gi zhal mngon sum du bstan te/ ka bzhi gdung brgyad
lta bu'i bstan 'dzin gyi slob bu byung gsungs pa la/ rnam thar chen mo dang / nyi 'od kyi zhal slob mkhas grub snga phyi mang du byon pa rnams kyis ngos 'dzin gsal bar mdzad
pa ma mthong mod/ 'on kyang de dus gsung ngag tshogs slob sogs rje rdo rje 'chang de nyid kyi bstan 'dzin gyi slob bu so sos dgon sde gang du dar rgyas spel tshul rnams
la dpag pas rtogs nus pa bzhin cung zad bris na/ de yang gdan sa chen po 'di nyid du ni gang gi rigs sras 'jam mgon dbang gi mtshan 'chang sku mched kyis ni snyigs dus
kyi skye bo dam tshig bsrung mi nus pa la dgongs pas/ bde kyai phur pa sogs yab chos 'ga' zhig las gsung ngag sogs kyi 'chad spel cher ma mdzad cing / des na yab sras rnam
gsum spangs rtogs kyi yon tan khyad par cher ma mchis stabs zur du ma bgrang bar/ zhal slob ka ba dang po ni/ bdag nyiid chen po nyid kyi sku tsha rigs smug rje btsun
'chi med bstan pa'iii nyi mar grags pa nges pa lnga ldan gyi gtso mo dang dbyer ma mchis pa de nyid yin te/ rgyu mtshan de nyid las phyis sa skya pa pad ma bdud bdul dbang
phyug sku mched

kyiis gsan cing / yab rje pad 'dul las/ sde dge sa dbang bla ma sogs kyis gsan te deng sang gi bar la khyab gdal du 'phel 'dug pas so/ /bka' babs sam ka ba gnyis pa ni grub
pa'i 'khor los bsgyur ba thar rtse mkhan chen nam mkha' 'chi med nyid yin par mngon te/ de nyid kyis sa chen rdo rje 'chang kun dga' blo gros las gsung ngag slob bshad/
gser chos skor sogs rgya cher gsan bsam mdzad de/ ngor e waM chos ldan du 'chad cing spel ba las thar rtse byams pa kun dga' bstan 'dzin/ byams pa kun dga' bstan pa'i rgyal
mtshan/ dpon slob blo gter dbang po sogs mkhas grub rim par deng sang gi bar du rgya cher 'phel te/ slob dpon rin po che nas deng sang gi bar 'chad spel spar bkod sogs
dar rgyas mdzad pa yongs grags ltar dang / gzhan yang sde dge sa skyong bla ma/ 'jam mgon mkhyen brtse sogs kyis gsan to/ /zhal slob ka ba gsum pa ni/ gang gi dbu bla gnas
gsar mchog sprul nam mkha' legs pa nyid yin par mngon te/ 'di nyid la sa chen kun dga' blo gros la gang gi sku gong mas bcol ba gnang ba'i gsung ngag slob bshad gser chos
mkha' spyod skor gsum/ dmar po skor gsum sogs zab chos phal cher gsan bsam bsgom gsum mthar phyin pa mdzad de/ gdan sa bkra shis chos sde dang / sde dge sogs su rgya
cher spel gnang gi dngos slob kyi gtso bo/ sde dge sa dbang bla ma byams pa kun dga' sangs rgyas/ dpal ldan 'phrin las sogs dang /

yang mkhas grub dge 'dun rgya mtsho kun dga' dpal ldan phan khang mkhan chen kun dga' bstan pa'i blo gros rdo rje/ gtso mo dhaki skal bzang chos kyi nyi ma las kho bo sa skya
pa ngag dbang drag shul 'phrin las rin chen gyis nos pa dang / gzhan yang brgyud pa 'di nyid las mdo smad sde dge ngos su yang rgya cher 'phel tshul ni/ gnas gsar mchog
sprul las/ sde dge grub dbang ngag dbang rin chen gyis gsan/ de las dpal ldan 'phrin las/ de las kun dga' dpal gyis gsan/ yang sa chen kun blos dngos slob sde dge grwa
rgang bla ma kun dga' blo ldan/ de las ngag dbang rin chen/ de las sa dbang bla mas gsan kyang skabs 'dir gtso bor mi mdzad/ sde dge sa skyong bla ma nas ngor thar rtse khu
dbon sogs la'ang gsan cing lhag par gnas gsar mchog sprul nam mkha' legs pa nyid rtsa ba'i bla ma'i mchog tu 'dzin par mdzad/ de nyid kyis mdzad pa'i snyan brgyud gser
chos skor gsum gyi sbyang byang sogs su'ang / gnas gsar rdo rje 'chang gi byin rlabs snying la zhugs pa lha btsun anta nas so/ /zhes pa kho na byung bas so/ /zhal slob ka
ba bzhi pa ni 'phan yul chos rje bco brgyad par grags pa/ rtse gdong sprul sku rig 'dzin phyogs las rnam rgyal lam/ dge 'dun bkra shis dpal 'byor du yang grags pa yin par
mngon te 'di nyid kyis/ sa chen kun blo'i drung du gsung ngag slob bshad kyis mtshon zab chos rgya cher gsan sgom mthar phyin pa mdzad de/ 'phan yul nA lendra 'am dpal
rgyun

gyi dbang po'i chos grwar gsung ngag slob bshad/ rnal 'byor ma sogs chos 'khor rgya cher bskor ba las/ gzim 'og bstan 'dzin 'phrin las yon tan/ gzim 'og sprul sku byis pa bstan
'dzin snyan grags sogs mkhas grub rim byon gyis gsang chen slob bshad kyi bzhed gzhung sengge'i sgra dbyangs cher bsgrags pas/ deng sang gi bar du yang dgon der dar
rgyas bzhugs pa las shes so/ /de rjes gdung ma lta bu'i bstan pa'i khur bzod pa'i zhal slob brgyad bgrang dgos pa ni/ gong gi ka ba dang po rje btsun 'chi med bstan pa'i
nyi ma'am gnas lnga rig pa'i paNDi ta chen po byams pa dpon slob kun bkras gang rung gi gcig ka bar nges na/ cig shos gdung mar nges shing / de gras gnyis pa lha chen mkhan
po chos bkra shis/ de nas rim bzhin/ gdan sa'i zur ba 'chad pa rgyab 'chang ba rin chen rgyal mtshan/ grangs chen mkhan po zhal dkar ba ngag dbang shes rab/ lce rigs gzim
'og sprul sku bstan 'dzin 'phrin las/ ri khud sprul sku kun dga' mkhas grub dbang po/ ngor khang gsar mkhan po/ sde dge gra sgang mkhas grub kun dga' blo ldan rnams yin
par sems te/ 'di dag dbang khrid lung sogs mang po'i brgyud par snang bas so/ /des na sngon dus lho brag mar pa lo tsA sogs la lung bstan pa bzhin slob ma ka chen bzhi
sogs kyii tha snyad byung ba bzhin de rang 'dra ba shin tu ngo mtshar gyi gnas dang gzhan yang rig grol gnyis ldan gyi yon tan la dbang 'byor pa/ a li chos rje

sprul sku ngag dbang chos grags/ ri khud sprul sku bsod nams dbang phyug skyo mda' bla ma 'jam dbyangs kun dga' bstan 'dzin/ sde dge smad shod bla ma yon tan rgya mtsho/ thub
bstan mkhan po bstan 'dzin rgyal mtshan/ chos lhun mkhan po bkra shis yar 'phel/ sde dge bla ma sangs rgyas bzang po/ bsod nams rgyal mtshan/ sangs rgyas dbang phyug sde
dge chog dpon kun dga' 'phrin las sogs phyogs tha dad du bzhugs pa mtshan nas smos kyis mi lang ba dang / gdan sa 'di nyid kyi chos sde nyi zla zung 'brel mkhan po bla
ma las sne dang / ngor e waM gyii mkhan zhabs phal cher gzhan yang dbus gtsang gi sa dgon phal che ba'i mkhan po grwa mang sogs mang du yod pa bcas/ mdor na de dus su yul
dus bskal bar ma gyur na ma gtogs dus mtshungs ris med mkhas grub phal cher gyis zhabs la ma gtug pa med par yongs su grags shing / gzhan yang rnam thar bsdus pa las/ sngags
'chang chos rje a mes zhabs sogs kyi/ / mdzad bzang rjes su slob pa'i thugs bskyed ltar/ /tshogs phebs gdung rigs spel dang de bsgrigs soogs/ /ngor mtshar phyag rje
khrid mthar gsal la 'dud/ /ces gsungs pa ltar/ tshogs phebs gdung spel sogs kyi mdzad pa rnams/ gong lo khams so so'i rnam thar rnams kyi nang du smos pa bzhin dang / bye
brag rje rdo rje 'chang nyid kyi rje btsun sa skya pa'i sde bstan pa gdung rgyud dang bcas pa'ii 'thas su/ sprul pa'i lha khang chen mo gcig pur yang shar nub

byang gsum la spen bad gsar sgron/ lho kha gso mtha' bskor lcags ri cog bcas kyi spang bad spen bad du bsgyur ba dang / thugs rten khyad mtshar 'dzam gling 'od gsal bskrun/
snga na med pa'i thar pa'i khang bzang gi rtser bgrod pa'i skas ring rmad byung rdzu 'phrul gyis bkod pa 'di nyid dang / 'gro kun ma rig pa'i gnyid las slong ba'i chos kyi
dunadubhiH rje btsun 'jam dpal dbyangs kyi snang brnyan byin rlabs kyi gzi brgya 'bar ba/ rje nyid kyi rtsa ba'i bla ma dam pa yab rje rdo rje 'chang dang 'jam mgon gnas
gsar ba chen po'i snang brnyan sogs mtha' yas pa/ gser khri chen mo shing brkos ngo mtshar can kun gyi mig gi bdud rtsir gyur ba 'di sogs sprul pa'i dri gtsang khang 'di
nyid nang bzhugs pa dang / gzhan yang gong du smos pa bzhin sa tshogs su chos khrims mkhas pa zil non 'phags pa rin po che'i phyi rten 'bum thang / zhal gro lha khang
rnams kyi sngon ma gnyis la nyams gso phyi ma gsar bzhengs rnams kyi rtser gser zangs kyi rgya phibs rin thang can kun gyi mig sngar mdzes pa 'di dag dang / gser srang du
ma las bskrun pa'i gser gyi 'dren chas dkar btegs bzed zhal bcas pa gsum/ gser ltir gser bum zung dang / gser gyi maNDal/ gser gyi phud phor phud dam sogs/ gser chas kho
na smos kyis mi langs pa rnams dang / gdung rabs chen mo dang/ bla chen 'phags pa rin po che'i rnam thar thang ka ngo mtshar can gyis mtshon thang ka grangs dang tshad las
'das pa zhig dang gtsug

lag khang nyams gso gsar bzhengs sogs gong lo khams so so'i rnam thar gyi gseb tshags nas thon pa rnams dang ma 'khod pa yang mang du snang ba sogs dang / mdo sngags chos sde
rnam gnyis/ mdzod gnyer sogs drung rigs/ rtse gsol dmangs gsum gyi thab kha ba/ rung lho byang / drug cu thil pa tshun gyi so so'i byed sgo bca' yig chos sde lho byang
so so'i 'dus tshogs su chos spyod/ sgrub mchod/ bskang ba gtor bzlog khag la sogs pa 'phags chen bla ma gong rnams kyi phyag len 'khrul med ji ltar bya tshul gyi phyag deb
dang / phyag gnyer sogs las khungs khag rnams la/ de dag la bsnyen bkur ji ltar bya tshul sogs mchod rgyun khag gi gtong deb dang yongs sdud kyi deb la sogs pa dang /
gzhan yang gtsug lag la khang rgya che grangs mang rnams kyi rtsis khra'i deb dang / lo zla'i mchod rgyun zhu deb la sogs pa dmus long mig phye ba lta bus dkris char brjod
gtsang gi deb rigs sogs/ mdor na de skabs dge 'dun gyi sde rnams thugs mthun khrims gtsang bshad sgrub 'phel zhing / zhabs 'bring pa rnams phyar ba zur 'degs kyi gzhung
bsam che bas stobs 'byor rgyas pa/ mnga' zhabs mi ser rnams kyang 'byor phyug kho na sogs sa skya pas khri 'khor bcu gsum dbang bsgyur zin nas/ dus phyis nga che nga btsan
gyi nga ro 'byin pa mang / chos srid gnyis char gyi phun sum tshogs pa 'di lta bu ni da phan la ni su yang ma byung 'dug pas so/ /

dgung grangs nga lngar byon pa chu yos rgyal zla'i tshes gnyis la gnya' nang ko thang pas/ bal yul gyi gnas tshul las 'phros pa'i gsung brtag gi sa bon 'byor rgyu'i tho rengs
'od gsal du/ bud med rgan mo lus chas mchor can zhig gis/ srang dbar zhig tu byis pa chung ngu zhig bzhag nas/ phar logs thang ka zhig tu bskyod/ mo rang gzhan zhig la
dbang yon byed la 'gro rgyu'i khul la/ btsun ma zhig dang 'phrad pas/ btsun ma des rgan mo der 'dzeem nas song ba dang / byis pa thal phyur ba gsum nas khyi phrug skyes
byung tshad rdo brdungs btang nas gsod rgyu yin/ zer ba zhig 'khrungs pas/ bal yul la lho nub nas nyi ma shar ba snga mo nas 'khrungs pa'i lo rgyus dang bcas zhiib gsal du
bstsal zhing / zla mjug zhabs 'bring pa rnams la bka' 'doms kyis gnas bcu'i rten ji snyed pa rnams la rje btsun sa skya pa'i gdung rabs myur byon gyi ched du dgongs rdul
sprugs dang sbrags na bza' gsar sgron dang / rta zla'i nyar mchod 'bul rgya chen/ dge 'dun bsnyen bkur/ ngan slong sbyin gtong / brgyad stong pa dang kyai rdor sgrub mchod
dri med bshad rgyud mtshan 'don rnams dang / khyad par nyam thag phongs pa'i 'gro ba rnams thugs rje'i spyan ras kyis ma bor nas/ ngan sloong sbyin gtong ni snga phyi
kun tu grangs med rnams bka' gsang gis gdams shing / zla ba der 'jam mgon dbang gi mtshan can nyid tshe mtha' yas pa'i ljags bsnyen zla gang ma'i skabs dang / rje rdo rje
'chang nyid la

ltar snang tsam du zhabs 'bam dang chab bsags sogs mtha' ma'i snyun gzhi'i 'go zug pa nas bzung / rim gyis sku khams je zhan dus spyi sgos mtha' dag nas zhabs brtan sku rim
rgya cher rgyun 'khyongs mdzad dang mdzad mu'i zla sked tsam nas rje nyid kyi bka' bzhin swatstsha 'bum ther gdab pa bde mchog tu zhabs mchod rten gyi nang gzungs su 'bul
gnang dang / de'i tshe lha chen pa sogs dge 'dun 'ga' zhig la tshe lha rnam gsum gyi bsnyen sgrub/ gzhan yang gsung sgrog gtor ma sogs bka' bstsal rnams tshar phyin gnad
smin du bsgrubs pa dang / dbus kyi chos skyong khag gi lung gsal rim gro dang / mo rtsis kyi spang bla spyi dang / phyi rteen sku 'bum dang rig 'dzin pho brang / brtse
chen lha khang bcas kyi rgya skar steng du bya rog gi tshang bsags pa/ g.yas ru byang gi spyi mtsho skya mo'i mtsho sgo yang skya bo kha gdangs la zug pa/ gnod sbyin rtse'u
dmar po'i lung du/ bsod nams kyi zhing sa dam pa de/ /'od nub phyogs su 'phro bar mi 'gyur ram/ /zhes gsungs pa dang / bsam yas su bla ma dam pa'i bla shing sdong bo chen
po la zhugs rang bzhes dang / mo lung du rgyal po gdan nas bskyod pa zhes bya bas bla ma bzang po dge tshul/ gling gi mun nag g.yogs/ mo rtse ma 'then pa sogs rje nyid
dgongs pa gzhan don du gtad pa'i snga ltas shar ba'i zhabs brtan sku rim dmigs bsal rnams la 'bad 'bungs ngos/ dbo zla'i zla mjug sku rim chen mor yang ma phebs na ji ltar
lags/ zhes snyan

zhu mdzad pa'i phyir phebs su/ spyir lhag pa'i lha'i ljags bsnyen yang dag don ldan snyun gzhi thu mo de lta bur ji snyam du yang mi sems par sku srog phangs med du mdzad pa'i
'bras bu mthar phyin pa dang / yang sgos/ rje btsun sa skya pa'i gdung rabs phyis 'byung 'di bzhin mdzad mkhan rnams la sri ngan gyis mi brdzi ba'i phyir/ da lam cis
kyang phebs dgos gsungs te phur bzlog gi tshogs dbu rdo rje slob dpon gnang skabs kyang ngo mtshar rdzu 'phrul gyi mdzad pa 'di ltar mthong ste/ snyun gzhi de lta bu la ni/
'jig rteen na skye bo phal mo che drag zhan ji snyeed pa dag rnga rol me nyi sogs spang bya dang / zas spyod sogs 'phrod bsten 'dzol med bgyis kyang ngal ba 'bras med
du song ba mang zhing rje rdo rje 'chang chen pos de dag rnams la blang bya lta bur mdzad pas gnas skabs de'i tshe ci yang ma skyon khar cung zad bder song ba'i tshul gyis
gtor bzlog mthar phyin du gnang ba 'di ni/ grub pa mchog gi sa la bzhugs pa'i mdzad pa 'di lta bu'o/ /zhes skye dgu kun la 'doms par mdzad pa dang chabs cig chos kyi phyir
du sku srog phangs med de tsam du ma zad rnam pa kun tu bzhi mdo'i rtswa bzhin 'dor bar mdzad nas/ skad cig tsam yang dal bar mi bzhugs pa'i brtson 'grus kyi phar phyin
rdzogs pa'i thabs zab mo las nam yang g.yel ba med pas/ gdul bya mtha' dag la brtson 'grus kyi lcag gis bskul ba 'di las gzhan du ma dmigs lags/ ljags bsnyen gyi skabs
dge mi dge'i mtshan ma mang du

'khrungs pa ni gor ma chag kyang / rje rdo rje 'dzin pa chen po ni/ 'jam mgon bla mas/ chu phran rtag tu ku co che/ /rgya mtsho ca co ga la sgrog//ces gsungs pa ltar gnas skabs
dus skabs dang bstun par mdzad nas gzhan dag la cher bka' mi bstsal zhing / nyid kyi gsung las kyang / kho bo'i gsang gtam logs su 'chad par spro/ gsung mu bzhin snga
phyi kun gyi gsang 'os 'ga' zhig rje nyid las gzhan du cher ma grags so snyam zhing / 'od kyang ljags bsnyen de'i skabs zhig// mi dkar po zhig gzigs skar nas 'oongs te
rje nyid la the tshom byed nyams 'di ni/ snga mo zhig nas res me phung du sprul res mi gzugs su byas te 'ong skad thos pa de'i cho 'phrul zhig yin 'dra zhing / me phung du
byung ba'i tshe gzhan thabs gang gis kyang kho mi 'gro zhing / rje nyid nas rtag chad mtha' bral dbu ma chen po'i dbyings su mnyam par bzhag 'phral me phung de gzigs skar
la song ba zhig snga mo nas byung ba dang / yang dngos nyams dang 'od gsal 'dres pa lta bu'i ngang du rje nyid kyi gzim mal drung du mtho 'tsham byed mi ban gzugs can
zhig byung ba la/ de ma thag rdo rje rnam par 'joms pa'i thugs rgyal gyis sna tshogs rdo rje gnod byed de'i mgo bor snun par mdzad pas/ kho dus chos su gyur pa zhig 'khrungs
pa ni rje btsun sa skya pa'i bstan srid la gnod cing 'tshe bar byed pa'i rgyal 'gong zhig mo brtag sogs su byung ba de bsgral bar mdzad pa ni the tshom dang bral/ gang
ltar phur bzlog

sbyin sreg zhag bdun ma bcas thugs brtson che bskyed ngal ba khyad bsad 'phags chen byang sems chen po'i rnam thar ngo mtshar rgya mtsho'i sgo nas/ gegs med mthar phyin du
mdzad de/ gzim chung gzhi lam 'bras dus smin grol dpal 'bar du gsung bskang smin rgyas thog/ tshogs kyi 'khor lo'i dga' ston rgya chen po la rol bar gnang zhing / mgul ba
bkra shis pa'i lha'i reg bya khyad mtshar can dag gis spras nas/ gzim chung der mchis pa'i 'phral gyi nye mkhor thugs tshags mdzad pa rnams kyang so sor ngo sprod sogs mdzad
de/ sku'i 'phrod bzhes la lhing chags gnad bsnun mdzad rgyu'i dgongs rtse mngon du gtod par gnang ste/ nag zla'i tshes gcig nas tshoms dmar mkha' spyod du phyag legs
par phebs/ 'phrod bzhes rnams dang / spyi sgos nas zhabs pad yun brtan gyi bgyi ba mtha' dag 'bad pa chen pos zhus kyang / sems can las ngan spyod pa la/ /sangs rgyas kyis
kyang ci byar yod/ /ces gsungs pa bzhin/ las ngan dus su bdo ba'i sems can gyi spyod pa ma rungs pa rnams la rje rdo rje 'chang nyid kyang thugs khrel nas dgongs pa gzhan
du gtad pa la mngon du phyogs te/ res ni sku khams kyang star chags dang / res ni rje zhan bcas sku byugs/ gsol sman/ gsol zas/ sku rim rnams 'thus la shor bar bka' drin
che skabs rnams su'ang skal ldan rnams la rjes gnang zab mo'i rigs sum cu kha par/ dud sol ma'i be'u bum gyi ljags lung sogs dang / khyad par zhal ngo rnams

kyi dbu g.yas phyag gnyer sogs drag bsdus ji snyed par bzhugs khri pad ma can gyi steng nas rnam sras ser chen gyi rjes gnang gzab mo'i thog nas stsol ba'i tshe/ so sor 'byung
'gyur hur bskyed mdzad dgos kyi bka' 'ang grol ba dgongs gsal ltar dang / gzhan yang stod smad kyi bla tshogs ji snyed par bka' slob sngar bas kyang zhib rgyas 'byung
'gyur dang bcas/ spyi sger dad can rnams la mjal phyag zhabs 'chags/ bka' stsom/ gsung bris/ rnam sras bskang 'phrin/ sku rim gyi ljags bkod/ gnod sbyin 'khor lo mang po'i
sgrub pa/ rje nyid kyi 'dra sku rin po che byes log gzhis brtan ces rje nyid nas mtshan gsol zhing / dar gling grub dbang la ma bstsal bar 'jam mgon mchog la bstsal ba'ang
/ de'i rten 'brel gyis rjes su mang mkhar nas sa skyar byon thub pa yin snyam du kho bo sems pa sogs la phyag nas rgyas pa/ las bzhi'i sbyin sreg phyag rdor gtum po'i
dug dbyung rgyun ring bar/ ring mo'i dus nas rje nyid kyi thugs dgongs thun mong ma yin pa gro bzhin badzra ki la ya'i sgrub mchod thog 'grems par mdzad rgyu'i nor phreng
phye phur sogs gos bzang dgu las grub pa'i mchod rdzas 'di rnams bka' gdams shing / spyan lam du'ang gzigs su gsol ba/ sde dge gnyer chen mgon tsher lugs zung gi bdag
rkyen yang dag pa'i rgyal sras mchog la khab bzhes skor sogs phyi nang gsang ba'i bka' bstsal du ma sogs/

snyun babs lci mo de lta'i gnas skabs su'ang / ngo mtshar dang bcas bstan mkhas kyi mdzad pas dus 'das rjes/ ma 'ongs mngon sum du gzigs te/ tshoms dmar mkha' spyod sogs bkod
legs kyi bka' 'doms ni/ spur zhu'i gnas dang/ pho brang la zhig gso'i skabs sku chas 'jog par dgos so/ /zhes gsung rgyur gor ma chag de nas kha'u sman chab la phebs byams
thog sku bskyod kyi tshe kun rar drag bsdus rnams nas rje nyid la mjal dar bstan pa'i tshe'ang bka' gsang so sor grol mur/ lha bris dbu byed la/ kho bo'i 'dra sku mang
du bzhengs dgos yong bas ngos kyi gdong la yang dag ltos shig ces bka' bstsal/ kha'ur dga' bo chu tshan chab bdugs skabs kyang sku khams res 'jog kho na dang / thog steng
du snga dro lha bsangs/ sengge sgra/ chab

klu bcas rgyal khams lo rim la chad du dgongs te rtag par gnang / snron zla'i lha mo mchod kyang rngo chu'i steng du ji bzhin gnang rgyu'i tho rengs sku khams shin tu nyog
pa de'i tshe dpal ldan lha mo nyid kyi zhal dngos su bstan nas lung bstan mang du bstsal mthar/ gzim lugs de ltar ma mdzad par krong gis dbu sngas la sku rgyab gtad de gzim
na mgul glo chung ba yang yong / zhes kyang gsungs pa dang / de nas nyin gcig sa skyar bzhugs tshe'ang bzhi thog ser khang steng du lo rim ched du dgongs pa'i lha bsangs
sengge sgra/ chab klu sogs thams cad kyang 'phags chen byang chub sems dpa' bdag bas gzhan gces kyi rnam thar lhur bzhes kho nas dus 'da' bar mdzad pa ni deng sang kun
gyi thugs gsal ltar dang / de'i sang nas mang khar sman chab la phebs lam sgrol ma lha khang la gnas gzigs dang g.yas bskor gyis zhal mjal phyag dbang sogs bkag med phebs
byams thog nas stsol bzhin par shel phrel la brgyud rgan mo kha dron zhes par bzhugs/ nyin de ni/ sa skya'i thad nas lho nub phyogs su 'ja' dkar po shing sdong chen po
la 'dab ma rgyas pa lta bu zhig dang/ me tog gi char nyil ba sogs kun gyi mig gi bdud rtsir byung ba dang/ gzhan yang lha kha ma sogs kyis dpa' bo mkha' 'gros gdan 'dren
mdzad kyin 'dug zer ba sogs byung zhing/ de'i sang thub bstan dge 'phel dar gling sogs nas ser phreng gis mdun bsus te/ dge 'phel du gsol tsha'i thog zhabs tog rgya cher
bsgrubs shing/ rim gyis chab bdugs skabs kyang sku khams thog mar res 'jog dang/ de nas je zhan bcas gnas der yang gdul bya spyi bye brag gi skal ba dang 'tsham pa'i mdzad
pa ni sus kyang bzlog med du bka' drin bskyangs shing/ lhag par yul phyogs des mtshon rgyal khams bde skyid la phan pa'i lha bsangs/ sengge sgra/ chab klu sogs nyin re
bzhin rtag par mdzad pas lo legs pa dang / phyi lo chu bzang ba sogs rgyal ba'i mdzad pa nyi shar spar mos mi khebs pa'i dpe bzhin kun gyis gleng ba 'di bzhin dang / senggee
sgra sogs

gnang ba'i tshe nyin re bzhin sbrul mang po sku'i gan du 'ong ba dang / rtsig pa'i gseng nas sbrul chung ngu mang po rje nyid kyi phyogs su mgo btegs nas 'dug ste slar gsung
chog grol nas gar song med pa ltar nyin ltar byung ba'ang der yod kun la rgyus yod cing / de dus bla brang zhabs pad/ shel rdzong / lha rtse rdzong / mang mkhar khul gyi
drag zhan mtha' yas pa sogs nas kyang chab gsos kyi legs skyes tshar du dngar ba dang / zhabs pad yun brtan gyi gsol 'debs zhus shing / dza lung mthu stobs dpal 'byor nas
kyang dug dbyung dang tshe dbang chag med du phul/ gseng 'bar rnams la gang gi rigs sras dam pa 'jam mgon gong ma rin po che nas gro bzhin badzra ki la ya'i sgrub mchod
skabs/ legs bshad kyi bdud rtsi stsol bar mdzad rgyu'i sngon 'gro'i mtshams sbyor ljags rtsom du mdzad pa 'di ni/ rtogs brjod rin po che 'di'i phyi mo lta bu shar ba dang
/ ljags rtsom gyi phyi ma rang yin lags/ de nas phebs te thub bstan dge 'phel du bzhugs nas rje btsun rin po che'i snang brnyan lung bstan sku 'dra rin po che'i drung
/ de'i bla ma'i rnal 'byor dang sbrags rje btsun sa skya pa'i gdung rabs rin po che srid mtha'i bar du byon nas bstan 'gro'i mgon po mchog tu 'gyur ba'i thugs bskyed rgyal
sras kun tu bzang po'i ngang tshul can du mdzad pa dang mnyam du/ sku de sku pang du gdan 'dren skabs rje nyid la ring bsres gnyis tsam byon zhing / mgon khang rten rnams
dang tshar chen rin po che'i snang

brnyan sogs la'ang gong gi mtshams sbyor de bzhin du/ tshogs bdag kyang mdzad cing / de'i nub mo ni sku khams ches cher nyog cing / tho rengs kyi char gsung lhang lhang gi
mur rje btsun rin po che phebs byung bzhugs stan things gsungs pa dang / yang skabs 'gar rje btsun rin po che gdan 'dren zhus shig gsungs pa dang / skabs 'gar dza lung pa
sku mdun du myur du gdan 'dren zhus gsungs pa sogs 'khrungs snang mtha' yas pa'i mur 'byams/ de nas gzhi bdag sho dmar bar gsol mchod dang bcas sngar gyi rgan mo kha dron
du bzhugs/ de'i sang 'phrang phur bzhugs dus rlung chen po ldang ba sogs 'tshub nyams kyang 'ga' zhig byung zhing / de nyin gza' skar yang 'dzom pa bcas rje nyid kyi rtogs
brjod rin po che dbu tshugs tsam zin bris phran bu zhig mdzad pa ni/ 'di dang 'di lta bu dgos so zhes 'doms par mdzad pa yin grags/ de'i sang snron zla sngon ma'i nyer
drug nyin lhun grub sding du zhal ngo rnams dang / chos zhu ba sku drag rnams bcas nas chibs bsus/ mnga' zhabs kyi gzhas/ ser phreng sogs legs lam bzang po dang bcas gdan
sa chen po'i gzhi thog pho brang du phebs skabs/ khyad 'phags byang gi them skas la 'khyel bzhugs yun ring tsam mdzad nas/ skye dgu kun zhal dkyil la longs spyod du 'jug
par mdzad de gzhi thog pho brang du phyag legs par phebs nas/ sku ngo tshang ma zhal rgyas thog gang ci'i phyi nang gsang ba dus gsum gyi gnas tshul dang

bcas ji bzhin gsungs pa dang / phyag gnyer gsol gzim mchod sogs gzhan ma rnams la'ang gnang cha gya nom pa dang bcas so sor snga phyi bar gyi gsung gleng ji bzhin mdzad de/
dus gtor sogs la thugs gzhol ba'i skabs so/ /de dag kyang rnam thar bsdus pa las/ bstan 'gro'i don du sku srog phangs med btang / /dgra 'dre gdug rtsub byams dang snying
rjes bskyangs/ /'khrul snang a 'thas rdzun gtibs kun 'dar dang / /kun bzang rang dbang thob la gsol ba 'debs/ /ces gsungs pa ltar ro/ /snron zla phyi ma'i tshes gcig bar
du thugs dam nyams bzhes rnams chag med dang / spyi sgos nas zhabs pad yun brtan gyi gsol 'debs/ gsung bris/ zhal bkod sogs kyi skabs su'ang gdul bya'i blo sna 'khrid pa'i
phyir du/ rje rdo rje 'chang chen po nyid kyi sku la skyon mi yong ba'i gsung 'ba' zhig snga phyi kun tu byon pa dang / khyad par gzim chung skor gyi rten rnams sku mdun
du spyan drangs/ re re nas phyag bzhes kyis sngon byon dang rje nyid kyi phyag babs rnams so sor ngo sprod dang / bla ma gong ma'i rten sgam rnams kyang zhal phye nas
so sor 'di dang 'di zhes bya ba'i ngo sprod sogs mdzad mu'i srod tho rengs kyi cha 'ga' zhig gsung dar dir gyi ngang du/ sa skyar phebs dus na bza' gzab ma dang bcas phebs
dgos gsungs pa dang / nged kyis sa zhu kha gsar gsum brtsegs su bzhes yod gsungs pa dang / rje btsun rin po che grags pa rgyal mtshan zhes yang yang gsungs pa dang / rje
btsun rin po che grags pa

rgyal mtshan byon nas dbang skur kyin 'dug gsung mur thugs zag med kyi bde bar 'byams pa sogs ni dngos su mthong thos su gyur lags/ tshes gcig gi nyin rje rdo rje 'chang chen
po nyid kyi dbu bla rnams la mchod bsham rgyas pa dang / dbu sngas kyi gsol lcog steng du yab rje rdo rje 'chang bsod namasarin chen gyi byin rten 'ga' zhig dang / khyad
'phags nas ma skyes dgra'i gdung skal sangs rgyas kyis 'phel gdung sogs spyan 'dren mdzad/ tshes gnyis kyi tho rengs kyi char sngar mu bzhin bzhes thug zhus pa yang gsol
bar ma gnang nas/ 'o da thugs dam lam dus kyi nyams bzhes la 'jug go gsungs nas/ lam dus rgyas pa gnang ste mi bskyod pa chu dbang gi snying ga yan chad gang / shes rab
ye shes kyi dbang thob/ ces yang yang bskyar zlos kyi tshul du thugs bde nyams dang bcas gsung mur/ rgyun ring 'das rjes rje btsun gong ma'i byin phye dang / sangs rgyas
'phel gdung sogs bzhes te/ rtag 'dzin can rnams chos la bskul ba dang / le lo can rnams brtson 'grus la bskul ba'i phyir/ nyi dro'i dus su gzugs sku 'od gsal chos dbyings
su bsdu ba'i tshul bstan pa'i mod nyid la/ nam mkha' g.ya' dag pa'i khrod du 'ja' dkar po me tog rgyas pa'i dbyibs can dang / me tog gi char mang po rgyun ring bar babs
shing / thugs dam zab mo'i nyams bzhes gsal 'debs sogs mdzad sgo rnams kyang ji bzhin 'jam mgon gong ma mchog gi bka' 'doms kyis mdzad nas/ yar

ngo'i dga' ba gsum pa'i nam langs bar la sku spur la skyon gyi rnam pa ye ma bzhes pa'i ngo mtshar dang bka' drin lhan cig tu che ba dang/ nam langs nas dri bzang gi phye mas
byugs pa'i sku spur zangs nang du spyan drangs pa de mchod 'phreng yongs bsu sogs dang bcas tshoms dmar mchod rdzas mang po'i dbus su gdan 'dren gyis/ chos sde rnam gnyis/
drung skya ser/ rin sgang/ chos lhun pa sogs nas sku spur yid bzhin gyi nor bu rin po cher byin rlabs sogs zhu bar mdzad rjes/ mkhan rin po che/ dbu byed rnam gsum/
grwa tshang mchod dpon bcas nas kyai rdo rje'i dus mtha'i chog smin rgyas kyi thog nas byin zar zhu sbyangs mdzad 'phral/ zhugs rang bzhes lta bu'i ngo mtshar gyi tshe'ang
nam mkha' 'ja' dang me tog gi char sogs ni kun gyi mig lam du gsal zhing/ de nyin sku gdung zhu sbyangs zin 'phral nas bzung klu rnams kyis kyang zim char rtag par 'bebs
par byed/ de nas dgung zhag nam rdzogs par 'jam mgon zhal rnam pa gnyis nas 'khor lo bde mchog nag po'i lugs rdul dkyil gyi steng nas bdun phrag re'i mtshams su dkyil 'khor
gshegs gsol dang bcas zhal phye bar mdzad/ bde mchog tu a Ni'i drung dung btsun mor kun skyid lags nas kyang dgongs rdzogs sgrub mchod dang/ rje btsun drung 'chi med
bstan pa'i nyi ma nas mkha' spyod rdo rje btsun mo'i sgrub mchod kyang de bzhin/ gang gi dngos slob yar klungs mchog sprul dang/ bco brgyad sku mched bcas nas kyang/

kyai rdor dang kun rig gi sgrub mchod/ chos sde lho byang 'dus tshogs res skor gyis kun rig bde kyai gsang gsum/ 'jigs byed phur pa gur drag sogs kyi sgrub mchod dang yang
chos sde rnam gnyis/ chos lhun/ rin sgang/ sngags drug sogs nas bdun phrag gnyis kyi ring bla mchod/ smon lam/ gsol 'debs le tshan rnams la rtag 'grus sogs dgongs pa zab
mo rdzogs thabs rgya che rgyun 'khyongs su mdzad skabs spyi sger nas bsnyen bkur zab pa/ mang ja brgya mchod/ stong mchod/ snyan shal sogs grangs bstsal zhing/ dgung zhag
thim nyin kyang rtse shod nas mchod pa bsnyen bkur bla na med pa sogs mdzad skabs rnams su'ang nam mkha' dwangs shing 'ja' 'od 'khyil ba dang/ me tog gi char ni rtag par
khor mo yug dang lo ltar dus dran gyi thog tu'ang 'bab par byed do/ /gzhan yang/ dbus gtsang mnga' ris lho phyogs dang bcas pa'i grub mtha' ris med dgon bzhi brgya brgal
tsam la mang ja/ bsngo rten/ spyi 'gyed dngul srang brgya dang lnga bcu ri ba nas gnyis gsum ri ba'i bar du 'dus pa mang nyung dang bstun pa dang/ ngor gong mus bkra shis
chos sde sogs rang lugs kyi dgon chen 'ga' zhig tu dmigs bsal gyi dgongs rdzogs sgrub mchod dgos cha yon sogs bzang por bstabs shing/ gzhan yang rgyal dbang rin po cher
gtsos ldan gyi tshan bcu gnyis/ khri chen la de bzhin brgyad/ bstan rgyas gling du mchog sprul rin po cher bzhi/ bka' shag lhan du de bzhiin/ phur lcog lo

sems dpa'/ 'on rgyal sras/ sle lung/ smin gling/ dngos grub sding/ dza lung pa/ bsam sding rje btsun sogs la re re/ bla brang mchog tu thams cad mkhyen gzigs rin po cher drug
phyag mdzod du bzhi sogs gshegs rdzong che phra'ang mang du stob par gnang/ de rnams kyis gtsos gzhis byes mtha' dag nas dngos po bzang dgu mtha' yas pa'i gdung 'bul kyang
phul/ gdung rus rnams gzim chung du spyan drangs te rgyun ring bar 'jam mgon zhal rnam gnyis rje btsun drung sogs nas gsol 'debs bla mchod sogs mdzad/ de nas gdung rus
rnams las rang byon sogs yod pa 'ga' zhig ma gtogs/ tshang ma btul nas satstsha 'bum brgal tsam dang/ bla ma yi dam sangs rgyas byang sems chos srung nor lha dang bcas
pa'i sku par grangs mang 'debs par mdzad skabs/ dngul srang chig stong brgya re bdun zho drug gser srang brgyad cu gya brgyad dang zho phyed brgyad sogs las grub pa'i dngul
gdung rin po che phra rgyan gyis spras pa dang/ 'dra sku rin po che gsar bskrun ring bsrel rnam bzhi spyi dang bye brag de dus kyi tho gsal bzhin gyis phyur te/ 'jam
mgon gong ma zhal rnam gnyis kyi dbus/ mkhan rin po che sogs ban tshang 'dus tshogs bcas nas rab tu gnas pa'i me tog gis byin rlabs kyi gzi brgya 'bar bar mdzad/ de nas thang
ston/ 'jigs byed bcu gsum ma'i sgrub mchod/ rab dbye/ kha skong / rnam 'grel gzhung skyor ser 'du bcas dus dran

thog rgyun 'dzugs sogs dgongs pa rdzogs thabs mtha' yas pa dang/ ma 'ongs pa'i gdung rgyud rnams sku tshe srid mthar brtan pa dang/ mdzad 'phrin phyir rje rdo rje 'chang de
nyid kyi dgongs bzhed bzhin/ lha chen sprul pa'i khyams stod kyi gser khri chen mo'i rgyab kyi rgyal ba tshe mtha' yas pa'i snang brnyan rgya dngul rdo tshad brgya rtsar
nyer ba las grub pa ngo mtshar can gzungs dang phra rgyan sogs/ de dus zin bris bzhin dang bcas/ rab tu gnas pa'i me tog gi char gyi byin mthu can du 'grub pa 'di sogs/
'jam mgon dbang gi mtshan can sku mched dang / 'phrin las kyis kha lo bsgyur ba po mdzod pa grwa tshang pa kun dga' phun tshogs la sogs pa nas yang dag par 'bad med lhun
grub kyi dge mtshan la brten rgyal bstan spyi dang bye brag brtse chen snying po'i lung rtogs kyi bstan pa yar zla ltar 'phel zhing / bstan 'dzin gyi skyes chen dam pa rnams
sku tshe bde ldan mgoon po'i rang bzhin du grub ste 'gro rnams bde skyid rdzogs ldan dga' ston la longs spyod par 'gyur ro/ /'dir smras pa/ rgyal ba kun gyi mkhyen brtse
nus mthu kun/ /gcig bsdus rdo rje 'dzin pa'i skur bzhengs pa/ /sa chen rdo rje 'chang dngos kun bla zhes/ /dus phyis sa bstan skyong la khyed 'dra ba'i/ /'gro mgon ma
mchis yod na de nyid gang / /gang sku zhi dul lhun ltar brjid chags shing / /gang gsung mdo rgyud rgya mtsho'i mgrin snyan can/ /gang thugs zab cing brling la rtogs dka'
ba/ /de dag tshur mthong rnams kyi snang ngo ste/ /don

dam rgyal ba'ii ye shes las gzhan gang / /des na 'di nas byang chub snying po'i bar/ /brtse chen khyed las skyabs gzhan ma mchis pas/ /bdag cag 'khor bcas dus 'dir tshe mthar
phyin/ /rigs rgyud dri med rgyun chad med byon nas/ /sa skya pa yi chos srid dge mtshan rnams/ /'phral dang yun du rgyas pa'i dge legs stsol/ /zhes kyang smras so//2 dbang
sdud snying po/de ltar sa chen rdo rje 'chang kun dga' blo gros de nyid kyi rgyal bstan spyi bye'i phan bde'i gzhi rtsa skabs der gdung rgyud sku rkyang la thug par
gong smos bzhin gangs ljongs skyes chen che phra du mas gsol btab ngor/ bdag mo chos lung ma bgres gzhon gnyis bzhes pa las bgres bar rje btsun tshe 'dzin dpal rgyas bu khrid
dam rab tu byung ba'i mtshan tshul khrims dpal rgyas dbang mor grags pa de nyid yum bcas gzhon nu la gshegs shing / bdag mo chung lung ma skal bzang bde skyong bu khrid
las/ gdung sku mched gnyis 'khrungs pa las/ gceng po bdag chen dpal ldan chos skyong ngam dbang sdud snying po zhes mtshan snyan srid mthar khyab pa de nyid ni/ nges
don du slob dpon rin po che pad ma 'byung gnas dang thugs rgyud gcig pa yin tshul rgyal dbang pad ma ka ra nyid kyi zhal gzigs kyang lan gnyis tsam byung ba gcig da lta lha
chen sprul pa'i gtsug lag khang gi slob dpon a su

rar grags pa 'di lta bu gzigs te lung bstan du ma brnyes pa yin te/ nyid kyi gsung las kyang / mgon po'i lho nub mtshams nas gdan drangs pa'i/ zhes dang / gzhan yang thugs
dam 'od gsal sogs su lung bstan sngon gnas rjes dran gyi sku skye du mar zhal gyis bzhes pa yin te/ nyid mdzad rnam thar zhal gsung ma las/ phyogs bcu dus gsum rgyal ba sras
bcas kyi/ /mthu stobs drag rtsal yang snying kun gyi bcud/ /gcig bsdus gdod nas rang grol rnal 'byor pa/ /ngag dbang dpal ldan chos skyong zhes grags pa'i/ /skyes mchog
dpal bo sngon tshe 'phags yul du/ /rnam 'dren kun blo'i zhal bzhes lung bstan ltar/ /grub thob guhya'i lus blangs bag chags kyis/ /da lta thams cad brdung btsog 'di 'dra
byung / /grub chen nag po spyod pa zhes grags pas/ /bla ma'i bka' bcag spyod pa mang du byas/ /de yi las kyis da lta smyon par skyees/ /gzhan yang chos rgyal dri med kun
ldan gyi/ /las su blangs pa'i shugs kyis da lta yang / /'dzin chags ser sna mi shes nor rdzas 'thor/ /sngon tshe phru gu ming sring bud med rnams/ /sbyin par btang ba'i
dge ba'i 'phen shugs kyis/ /da lta ring myug lci sogs mang du byung / /gnya' khri btsan po lus blangs bag chags kyis/ /da lta 'gyogs byams 'dod pa 'di 'dra byung / /padma
'byung gnas sprul pa yin khul gyis/ /da lta lha 'dre kun gyis brdzi mi nus/ /grags pa rgyal mtshan lus blangs 'phen shugs kyis/ /da lta phyu ba gyon 'dod 'di bzhin byung
/ /

mar pa lo tsA bgyis pa'i 'phen shugs kyis/ /da lta ras rkyang spyod 'dod 'di 'dra byung / /kun rin lus blangs 'phen shugs ma rdzogs pas/ /da lta dka' spyad sdug 'khur 'di 'dra
byung / /sgar chen lus blangs 'phen shugs ma rdzogs pas/ /da lta 'grul la 'dod pa 'di bzhin byung / /bsod nams rin chen skyes pa'i bag chags kyis/ /da lta lus gcong che
ba 'di 'dra byung / /gong smos kun gyi skye ba yin khul gyis/ /yin yin mang po khas len smyon pa nged/ /zhes gsungs pa ltar/ thugs dam 'od gsal gyi ngang du mnyam par
bzhag pa las/ bla ma dang yi dam gyi lha yi lung bstan pa bzhin don la gnas pa yin te/ sngon byon sngags 'chang chen po dang a mes zhabs sogs skyes chen dam pa du mas 'khrungs
rabs dus mtshungs dang / ma mtshungs pa'i rgya bod kyi mkhas grub phal che ba'i sku skye yin tshul gsungs pa sogs dang tshul mtshungs par sems/ da lta'i sku skye ba
'dir sa chen kun blos dgung grangs nyer dgu tsam nas khab bzhes mdzad de/ gdung rabs myur byon gyi sku rim thabs dang rten 'brel du ma gnang yang lo gcig lhag tsam la gsang
yum bgres pa sku gshegs/ slar yum gyi sku mched chos lung ma chung ba khab bzhes kyis ring min nas yab rje kun blos 'od gsal gyi gzigs snang la rgyal yum nyid dang lhan
du brtse chen lha khang du phebs song bar/ gzim chung gi sgo 'gag de na rnal 'byor pa rus pa'i rgyan can bag dro ba zhig bzhugs 'dug pa des sna drangs/ brtse chen lha
khang sa chen

sku 'dra rin po cher yab yum gyis phyag gnang ste/ yab kyis yum la rteen bshad gnang rtsis kyis/ phun sum tshogs pa mnga' ba gser gyi ri bo 'dra/ zhes sogs bkra shis tshigs
bcad gsum sngon 'gro'i rten bshad mdzad skabs sku 'dra rin po che gzhan las gsal zhing dgyes nyams che ba zhig 'khrungs/ yang lcags 'brug lo mgon po'i chos skor mkhan chen
chos bkra shis sogs zhal slob 'ga' zhig la stsol ba'i tshe/ khyab bdag dgon gsar ba chen po sngags 'chang bsod nams chos 'phel gyis rje nyid la dbugs dbyung gzengs bstod
pa dang bcas sa skya pa'i gdung rabs 'byon par lung bstan pa dang / yang lcags sbrul lo rdor brag rig 'dzin chen po'i lung bstan gdung rabs myur 'byoon sku rim du/ grwa
lnga dang dmar po skor gsum gyi sku par grangs mang dang / de dag ni sku gang legs bzhengs dgos babs pa bzhin/ grwa lnga lugs sku rnams sde dger yon sbyar gyis zhus/ gong
gi sku par grangs mang de dag dang gdung rabs myur 'byon ched dmar pooo skor gsum bzhengs rgyu'i bca' sgrig la rten 'brel rang 'grig lta bur/ de dag gis mtshon sku par
mang po de sngon nas gsar blugs grub 'phral yin pa bzhin/ brgya stong sogs phyag btab grangs mang dang / sku rgyur byin rlabs rten 'dam mtshal sogs dbang rdzas dmar poo
sna 'dzoms 'jim gtsang la byin rlabs mdzad pa dang bsres te tshoms bar mgon khang du/ tshul khrims bkra shis sogs nas shin tu gsang bar bzhengs te/ thun mong dang

thun mong ma yin pa'i gzungs bcas snron zla'i 'gor grub 'phral rje nyid kyis phyag nas tshar gcig dang / chos las pa bstan 'dzin rin cheen gyis brgya tshar mdzad/ gzhan yang
gdung rabs myur 'byon ched mang mkhar thub bstan dge 'phel du lho byang dge 'dun brgyad grwas/ rje btsun rin po che'i bla ma'i rnal 'byor dang 'phrin 'chol sogs zla gcig
ring bgyis shing / zla mjug brtse chen lha khang rgya cher bskrun par mdzad pa dang / de sngon nas sde dge zhu chen rin po ches/ gzim chung 'phrod min yang brtag ngos gdung
rgyud myur 'byon gang ci'i mtshams la thugs bsam che bskyed dgos tshul gnang bzhin/ yab rje rdo rje 'chang gi gzim chung 'chi med rdo rje'i gur khang rgya bskyed de/
rten 'brel khyad zhag bcu skor la tshar phyin pa mdzad nas/ mtshan yang 'dzam gliing phun tshogs dpal 'bar du gsol te/ gu ru drag dmar sgrub mchod kyis thog mar byin rlabs/
de rjes rdo rje phur pa'i ras dkyil sgrub mchod kyang mdzad pas byin chags shing thugs bag phebs pa byung gsungs/ skabs shig spyan ltas su/ dpon po ri'i rtse nas lha
rgyal 'then pa'i skad gsal por gsan pa dang / gzhi thog ltag gi bskor lam du mi zhig gi tsandan dmar po'i 'khur po shin tu che ba zhig 'khyer yong ba dang / yang lha khang
rtse'i mdzod nag nang khug ma ser po zhig na TaM ka nyung ngu las mi snang bar/ mi zhig nas da 'di TaM kas myur gang yong rgyu zer ba 'khyungs pa 'di la ni/ phyi ltar na
slar 'byung sa khyi lo rje nyid nas

rigs sras dam pa nyi zla zung la rnam sras rigs chen bco lnga'i rjes gnang stsol skabs mdzod 'dzin kun dga' phun tshogs kyis thugs rgyud bskul ba ltar/ dngul bre chen brgya
rtsa sogs rje btsun sa skya pa'i thebs su gan mdzod 'dir 'jog par mdzad pa dang / nang ltar na khams gsum dbang du sdud pa'i gdung rgyud rin po che myur du zhal gzigs kyi
brdar gor ma chag/ gro bzhin zla nang tsam la spyan ltas su/ pu trar 'phrin 'chol dmigs phug mdzad tshe chu lug nang gdung rgyud rin po che 'byon par lung bstan pa dang
dus mtshungs/ 'dar grang mkhan chen ngag dbang shes rab nas kyang thub bstan dge 'phel du/ gdung rabs myur 'byon gyi gsol 'debs nan tan mdzad pa'i mnal lam du/ 'jam dbyangs
kyi bris sku zhig gi gras la byis pa chung ngu dar dang rin po ches brgyan pa zhig kyang byung ba bzhin/ gdung rgyud phebs ngo shin tu chee ba 'khrungs shing / gzhan
yang gro bzhin nang rje nyid nas nang sor 'phrin 'chol zhag gcig ma dang / khrums zla'i bcu bzhi nas bzung gta' gtor zur brgyad pa 'dzugs gnang dang chabs cig 'phrin 'chol
zhag gsum ma mdzad de rgyal zla'i bcu bzhi'i bar dus gtor chag med bzung nas/ gtor ma spo bar mdzad de/ chu lug rta zla nas chu stod kyi bar la gtor 'dzugs mdzad pa'i dam
bca' gnang zhing / de khongs su gdung rgyud nges par 'byon pa dang / de yang chu lug nag zla'i tshes 'go rang la nges par 'byon pa'i 'phrin 'chol gnad bsnun mdzad pa'i

dus gtor bzung ba gnang ba yin te gang gi rnam thar zhal gsung ma las kyang / mi bzung dgu bzung yab rje kun blos bzung / /thugs rje bzlog med lcags kyus bzung ba'i khar/ /mi
byed dgu byed pu tra zer ba khos/ /byed rgyu thams cad zad nas nga 'dra ba/ /mangs shos sdug shos rdzii 'tshub 'di 'dra zhig /chu mo lug la 'khon gyi gdung du bskyal/
/zhes gsungs pa'i don yang 'di bzhin dang / lo rgyus 'di la dpags na/ dpal sa skya'i chos srung las mgon po chen po nyid kyis snyigs dus kyi bstan srid la dmu 'gong dam sri
gdug pa can rnams 'dul phyir/ bsam bzhin du gu ru padma 'byung gnas nyid 'khon gyi gdung du sku sprul pa'i skye bar bzhes par gdan drangs sam snyam mo/ /gzhan yang yab
rje kun blos/ dpal sa skya'i dbang lha tshogs bdag dang / gzhi bdag rtag 'tsher gangs mchod gnyis char tshig ris mthun par/ gdung rgyud dri med lo zla ma 'gyang bar/ /myur
du 'byon zhing byon pa de dag kyang / /sangs rgyas byang sems rnam 'phrul sha stag las/ /mi dang mi min phas rgol gang gis kyang / /mtho 'tsham bar gcod kun gyis mi tshugs
shing / /bdud dang bdud kyi rjes 'brangs ji snyed pa/ /skad cig tsam gyis rdul du rlog pa la/ /phyag na rdo rje lta bu'i mthu stobs mdzod/ /ces sogs bka' bsgo 'phrin
bcol dmigs phug gnang bas/ dam can rnam gyis thogs med du 'grub pa'i tshul shin tu ngo mtshar ba'i rnam thar ro/ /yang chu lug sku rim chen mo dang nye bar mnga'

ris 'phel rgyas gling gi grwa pa rnams la mjal phyag gnang ba'i nub mo 'od gsal du/ sa chen gyi sku zhal byang gzigs shin tu dgyes nyams can 'dzum zhing gsung 'byon la khad
lta bu zhig 'khrungs pas rjes su dgongs tshe zla ba phyi mar gdung rgyud rin po che zhal gzigs pa'i ltas dang / nag zla'i tshes brgyad rgyal phur 'dzoms pas rig byed ma
dang tshogs bdag nyin thang gsar skrun dang / gdung rabs myur 'byon sku rim la gal che ba'i tshogs bdag bskang gso ljags sgrigs nyams su blangs bde bar mdzad pa 'di'i gshom
dbyangs rol dang bcas 'phags pa rin po che blo gros rgyal mtshan zhes rgya bod khams gsum dbang sdud de'i bzhugs khri padma can gyi steng nas gnang rgyu'i tho rengs/ tshogs
bdag yus pa lta bus glo bur du yum mchog nyid la sku khrag lta bu'i snyun thu mos ci mdzad gtol med du gyur kyang / rje rdo rje 'dzin nyid kyi thugs dam zab mo dang
/ gsol sman rim gro sogs kyis myur dengs dang / de nyin mang sbyin gras su dam sel can gyi mi rgan zhig rgyab 'khur 'khyer bzhin du mjal phyag la byung bas/ des rkyen byas
sam dgongs pa'i thugs dogs bcas/ gang ltar gdung rgyud rin po che tshes brgyad rgyal phur nyin 'byon rgyur zhag gcig 'gyang yang dngos gzhi rten 'brel shin tu legs pa
ni/ sngar nas ma bsgrigs rang 'grig nor bu'i do shal 'di'i thog drangs spyan gzigs du ma dang / 'phags pa rin po che'i dbang ting dzhi kShi mar mchod gshoms kyis tshogs bdag
gi bskang ba thog ma

de tshugs par mdzad pa'i spyan 'dren dang bstun/ kha'u phyogs nas kha ba bu yug 'tshub pa sogs lha 'go ba'i rtags dang bcas/ gsung bskang yongs rdzogs nyin khongs su grub par
mdzad/ de dus yum yang snyun gzhi las grol bas/ yab yum zhal rgyas te dmar po skor gsum gyi sku par 'debs gnang dang / tshes dgu dang bcur yang tshogs bdag bskang gso
gnang mu'i dgu'i srod 'khor tsam nas bzung / kha ba cung zad 'bab mur sku gdung rin po che bltams ran pas/ rje rdo rje 'dzin nyid thugs lhag par spro ba'i ngang nas rgyal
tshing sogs de skabs kyi zhabs phyi rnams la bsrung 'khor/ srid pa ho'i tsakli bcas 'dogs par mdzad pa dang / gang la gang dgos sngags dang rtsis sman nas bshad pa'i nyer
mkho mtha' dag 'du mdzad cing / yum la'ang gang ci'i bka' 'doms lhus 'thing zhib lhug stsol rjes/ rtsa ba'i bla ma dam pa dang dbyer med rje btsun rin po che grags pa rgyal
mtshan dang / sangs rgyas sman bla/ rje btsun sgrol ma rnams la thugs smon gsol 'debs rtse gcig tu mdzad kyin bzhugs pas/ de yang rab byung bcu gsum pa'i nang tshan
nyi ma zhes pa chu mo lug gi lo/ bdag cag gi ston pa longs spyod rdzogs pa'i skur bzhengs te/ dpal ldan 'bras spungs su chos rgyal zla ba sogs la khyab bdag dus kyi 'khor
lo'i rtsa ba'i rgyud gsungs pa'i dus chen dang nye bar nag zla'i dkar po'i phyogs kyi tshes dgu'i srod yol tsam la sngar gyi kha ba char du gyur nas ches cher nyil

ba dang chabs cig yum la gnod pa med par bde bar sku bltams pa'i gtam bzang yab rje rdo rje 'chang gi snyan du sgron ma thag dga' dgu yus pa'i rnam pa dang ldan bzhin du na
bza'i khrod nas dbu zhwa gang thebs bsnams shig pas kha gsar spus legs shig phyag tu son pa de bzhes/ de dus gnas bcur kha btags mang po skya nyog ge mchis pa'i khrod nas
rje btsun rin po che'i snang brnyan gsar bzhengs dang / lung bstan sgrol ma zung la snyan shal/ yum sras la bstsal rgyu'i kha btags mdzod rnying spus legs 'ba' zhig phyag
thebs rnams bsnams nas byon pas/ sngon gyi bla ma gong ma rnams dang cha 'dra bar gsung 'byon la khad lta bur spyan gnyis rje nyid la dwangs gsal sgrib med du gzigs shugs
che bar bzhugs pas/ rje nyid kyi thugs dgongs la sngar rje btsun sa skya pa'i bstan pa'i rtsa ba gdung rabs rin po che 'byon dka' ba de tsam gyi thugs 'khur bzod par
mdzad nas/ gang ci'i thad la 'on seng 'gyod med mdzad pa phyag thog tu khel ba 'di'ang bla ma dkon mchog gi thugs rje nyag gcig tu 'khum pas bslu med rten 'brel gyi chos
nyid la slar yang thugs spro ba'i ngang du dar cig 'byams par gyur/ de nas rje btsun rin po che snang brnyan gsar bzhengs dang lung bstan sgrol ma zung la snyan shal dang
/ sras yum zhal rgyas la'ang mgul dar 'bras dkar gyi me tog nyil bzhin par phar phyin drug gi bkra shis kyi mnga' gsol yang bka' drin che/ de nub yab rje thugs spro ches
pas 'od gsal yer ba ltar

gyur kyang sang nyin sku gzugs rgyun las bde zhing zhal bkod bde ba sogs yab sras gnyis ka'i grub tshan dang / nam langs la gzim chung rtser lha bsangs dang / rgyun gyi nyams
bzhes sam bcud nye ba rnams grub nas/ gang gi thugs sras mchog la sku gsung thugs rten sku rten birWa pa'i snang brnyan sdig mdzub ka pa li can khyad mtshar/ gsung rten
rigs gter/ rig gnas du ma 'dus pa'i yig cha lam zab dang bir srung phyi nang sogs sa skya pa'i yab chos du ma 'dus pa'i dpe/ thugs rten lcags kyi rdo rje rtse dgu'i thog
drangs rten 'byung dngos skyes bzang dgu bstsal te/ phan bde 'byung ba'i sogs dge legs tshigs bcad dang bcas bstsal cing / yum dang zhabs 'bring rnams la'ang gnang cha
bcas dang / rnam thar zhal gsung ma gong 'phros las/ bskyal ba'i 'bras bu gdug 'tshub kho skyes nas/ /nyer gcig bar du sa chen kun blo nyid/ /'bral med bsten nas dbang khrid
man ngag lung / /rjes gnang byin rlabs grangs med tshad med thob/ /lo gcig nas bzung lo dgu ma lon bar/ /drin chen yab yum rnams kyis gces par bskyangs/ /zhes gsungs
pa ltar/ chos bka'i thog mar rje btsun sa skya pa'i yab chos skyobs pa 'chi med dbang po lha dgu'i bka' dbang gi sna bdun rdzas brgyad rnams gdung rgyud rin po che'i sku
pang dang bzhugs gdan khar 'jog par mdzad pas/ de'i tshe gzhan las mdzes chags pa zhig byung gsungs/ de nas gu ru drag dmar gyi dbang bcas mdzad cing / de nas

dbang khang phur mchod gtor zab gshoms kyis sngar mgyogs gtang rag dang / rgyun ring bar nyin ltar sku'i rkyen sel dang / bltams nas zhag bcu zla bcu lo bcu sku rim gzab dgos
mchis pa bzhin dang / zhabs rim gnang tshul dang / nang gso yab rje nyid nas snga mgyogs gtang rag gsang khog tu mchis pa'i rje btsun drung rnams dang / mkhan phyag gnyer
gsum sogs nas legs 'bul dang / gza' skar dge ba'i thog mtshan byang dar dkar la mtshal gyis dpal ldan chos skyong ngam dbang sdud snying por gsol ba ni/ rje sa chen gyi
sprul gzhi de dang 'khrungs skabs dbang lha tshogs bdag gi bskang gso tshugs pas na dbang sdud/ sa chen gyi mtshan mtha' snying por gsol ba bcas 'dri ba'i dbu tshugs pa
dang tshogs dung gsung bskul stabs 'grig kyang byung zhing / de dus chos grwa lho byang 'dus tshogs la bden tshig bkra shis 'gyur med g.yung drung thugs 'dzin du bstsal
zhing / gzhan yang sku gnang gces rtabs gtang rag dang / spyi sger nas zhabs legs sogs rgya cher phul tshul/ snron zla gsang brtol te lha mchod gzab ma 'khor nas cha khams
kyis gzhas bsu bcas tshoms dmar du rgyan 'grems bcas/ sa khongs yod do cog nas legs 'bul dang / gtam snyan dar 'phyar/ bgyis pa dud chung sogs mdung dar med pa rnams kyang
rdab shogs kyi dbyug pa rang bzhin gyi rtse la dar ras 'phyar ba sogs byung zhing / de dus tshogs chen dbu byed nas bden tshig zhabs brtan bskul

ba dang / mgon khang khag bzhi khyad par nang sor rtag gtor gsar 'dzugs/ gtang rag sogs rgya cher mdzad tshul sogs gong 'og 'di rnams kyi zhib pa gong yab rje'i rnam thar bzhin
dang / de dus thugs bskyed rten 'brel gyi yul phyogs kun tu char drag tu babs pa ri klung gi rtswa 'bru rnams 'byor pa phun sum tshogs pas tshang ma dga' mgu yi rang
thog de dus mdzod pa sogs zhabs 'bring pa rnams kyang ha cang dgyes tshor gyis dgon khag skyed bsam sogs kyi gtang rag gi phebs bsu skyes kyi 'gro bzhud rnams la'ang rta
rgyugs kho na dang / skabs 'gar mtshan mo she mun 'thibs te lam chol sogs la yang ngal dub kyi rnam pa dgod sgra kho na byed pa byung ba sogs nang rtags phyir gsal dge mtshan
mngon gyur du gsal/ de nas ring min gsol thab lhor phebs thog rje rdo rje 'dzin nas drag dmar bsgom bzlas kyi lha'i nga rgyal brtan pos thog mar/ oM a ka ni sogs dang
/ gtsug 'bar/ rigs gsum mgon po/ de nas gur drag rnams kyi ljags sngags bzla bzhin par bum chu du ma 'thor bar mdzad pa dang / sangs rgyas byang sems sogs kyi sku zhi
drag mang po rten sgo rnams dang bcas sku gdung rin po che phebs mtshams la gdan 'dren zhu mi mgron gnyer rgyal tshing dang tshe bsam nas 'gan blangs lha chen rgyal sgo'i
nang du phebs pa nas bzung / rje nyid rgyal ba tshe mtha' yas pa'i ngo bor bzhengs te/ tshe gzungs oM gsum ma ljags bzlas mdzad mur mthong smon bla brang phun tshogs gling
gi gzim spyil gsar

pa rje nyid kyis gsar bskrun/ ngo mtshar dpal 'dren du phebs 'phral phar phyin drug gi shis brjod byabs khrus sogs mdzad mur char chen po zhig babs pas/ yang rje nyid kyi thugs
la rten 'brel rab la sgrig mi dgos zer ba de 'di yin dgongs pa 'khrungs shing / gzim chung rtser lha bsangs dang / de nas rnam 'joms sbyangs khrus tshe chog lo gtor
gsar 'dzugs rnams mdzad cing / rig 'dzin pho brang dang lha chen rtser byang pa tshogs yongs nas lha bsangs bskang gso sogs zhal bkod bzhin dang / gnas de dag gi rtse nas
nyin gang dar 'phyar dung 'bud/ gzhan yang kong gzhas bcas dang / rim gyis phur sgrub 'phrin 'chol sngon 'gro'i dngos gzhi'i mchod gtor rnams sngar bas ldab 'phar dang /
bcu bzhi bcu dgu nyer lnga sogs la dkyil 'khor zangs dra'i sgrom rtser gdugs rgyal mtshan ba dan sogs 'phyar zhing / nyer dgu'i nyin tshogs rdzas rgya cher bshams pa sogs
deng sang phur sgrub gzab res su grags pa'i rgyun 'di byung / phur sgrub skabs gzhis byes nas zhabs brtan legs 'bul 'char 'phar mang du bzhes/ khrums zla'i nang pho brang
gzhi thog tu phebs skabs kyi bca' sgrig kyang gong bzhin la phebs 'tshams brtse chen lha khang du gra sgrig mdzad de/ sa chen snang brnyan rin po cher snyan shal mchod
'bul bcas gnang ba 'di ni 'jam mgon dbang gi mtshan can nyid kyi gtsug lag khang du phyag phebs pa'i sgo dang po dang / de nas gtang rag sman chab sogs lugs 'gro bka'

drin che nas/ khrums zla'i gza' tshes dge ba nas nyer bsdog mdzad nas 'khrungs ston mdos chen gzab res mdzad tshul rnams gong yab rje'i rnam thar bzhin dang shing sprel gsar
tshes kyi rgyal lo'i skabs 'phyar dar tshang ma dkar po dang / tshogs pas gos ber gyon pa sogs sngar srol la med kyang khyad mtshar mdzad/ lo gsar bzhugs gral gzab ma'i
thog sde dge sku tshab nas da ltar zhal gror bzhugs pa'i/ gzungs grwa lnga'i sku sgros gtsang 'di rnams phul zhing / zla ba de 'khrungs zla'i bcu pa sku dogs dus yin pa
bzhin yab rje mchog nas/ de lo'i dpyid dbyar ston sogs 'di khul la rims nad yod mur gdung rgyud rin po cher yang beg ge bzhes pas mgul mi bde ba 'khrungs 'phral rje nyid
nas ri khrod ma dang / ljags chu/ sku rim rnams nar mar gnang bas myur du snyun las grol bas yab rje nyid thugs spro bas/ sgo rum nang so sogs su phebs te/ sngar sku bltams
dus gtang rag la phul ba'i lha mdung la dar yug ring mo re gsol bar mdzad do/ /dgung grangs gsum du phebs pa shing bya lo yab rje rdo rje 'chang gi dgongs bzhes thun mong
ma yin pa zhal gro lha khang rten dang brten pa bcas pa sngar med gsar du bskrun tshul rnams gong yab rje'i rnam thar bzhin dang sku rnam bzhengs zin nas rab gnas yon
sgor rje nyid byon thog rten gtso rnams kyi dbu thog gdugs dang / sku mdun du mchod pa'i bye brag bla bre/ 'phan/

mar me/ zhal zas/ rnga zlum/ 'khar rnga/ dung sogs gtsug lag khang gi nyer spyad rnams phyag tu bstar tsam re mdzad nas/ sku rnams kyi drung du phul te/ bzhugs khri la phebs
pa'i thog la'ang de 'grig pas rdzas brgyad mnga' gsol shugs 'byung du byung ba'ang sngar 'dra 'dra 'grig 'grig mdzad pa ma yin par/ rang 'grig de ring rnam pa kun tu mang
du byung ba rnams ni yab sras yum bcas kyi ngo mtshar ba'i mdzad pa sha stag dang / rab gnas zhabs bskor dang stabs mtshungs snang brnyan gsar bzhengs rnams zhal gro gtsug
lag khang du spyan drangs tshul dang / me tog gi char sngar sus kyang dran ma myong ba lta bu babs pa yab sras zung gi grub mtshan ngo mtshar ba dang / gzhan yang gzhon
nu nyid mnal dang 'od gsal 'dres par/ bram ze tshangs pa tshangs par shes/ zhes sogs mtshan brjod kyi tshig 'ga' rang byung du gsungs pa ni 'jam dbyangs sa paN gyis nged
kyi mi rgyud mnal ma la 'od gsal re rgyun du yod tshul gsungs pa ma zad/ 'khrungs rabs kun tu 'phags pa 'jam dpal gyis rjes su bzung ba'am/ yang na dngos dang dbyer ma
mchis pa kho nar mngon/ gzhan yang zhal gro'i skor rab ston bcas rgya cher mdzad pa rnams gong yab rje'i rnam thar skabs zhib par smos pa bzhin dang / dgung grangs bzhir
phebs pa me khyi lor/ yab rje mchog nas yum sras rnams la gdugs dkar nyer bdun ma dang / gshed dmar lha lnga rnams kyi dbang slar byung gi

dge mtshan du ma dang ldan pas gsan par mdzad cing / dgung grangs bzhi pa me khyi lor 'jam mgon gcung rin po che bltams pa'i skor 'og tu gsal zhing / dgung grangs lngar me
phag lo gzhi thog shar nub mtho dma' snyoms skabs sogs dang / dgung grangs drug pa sa byi lo mdzod pa shes rab phun tshogs 'das tshab lcam gra'i drung yig kun phun mdzod
par 'khod skabs dang / nang so mgon khang nyams gso sogs gong yab rje dam pa'i rnam thar du zhib par song ba bzhin mdzad lo dang / dgung grangs bdun par gzhon nu nyid kyi
a Nir gyur pa mchog gsum ma sku ma 'tsho ba yab rje mchog nas gshegs rdzong zhabs 'jug rnams dang gdung sras zung la dbang sogs rgyas par mdzad cing / lo de'i snron zla'i
tshes 'gor 'jam mgon gzhon nu nyid sku yon gsan sbyang thog ma gnang rgyu'i sku rim du/ 'jam dbyangs chos rgyal ma spyan 'dren gyis mchod gshom rgyas pa dang bcas 'jam
'don/ bskang bshags/ sku khrus sogs la thugs brtson dang / tshes gsum gza' chos dge nyin yab rje rdo rje 'chang chen po nyid nas yon tan kun gzhi'ii yi ge'i ma mo 'dzin chos
bcas 'bul gnang gi sngon 'gror/ sku gsung thugs rten sogs kyis rjes drangs/ phan bde 'byung ba'i sogs bstan 'dzin yun brtan sku tshe rgyas shing bzhed don 'grub pa'i
thugs smon dang / khyad par/ sgrub dang sun 'byin gsal ba'i nyi 'od kyi/ zhes sogs kun mkhyen chen po'i tshad ma'i lam rim nas

'byung ba dang / gzhung brgya 'chad pa'i lce bde blo gsal zhing / /sogs nas yongs rdzogs bstan pa'i bdag por 'gyur bar shog /ces sa lo chen po'i rnam thar dkon mchog lhun grub
kyis mdzad pa nas 'byung ba de smon lam du bsgyur gnang dang / thub pa'i bstan pa rin chen gzhal med khang / /zhes sogs nas/ bstan bcos nyi ma'i snang ba rgyas byed shog
/ces sdom gsum rab dbye'i gsham nas 'byung ba de smon lam du bsgyur gnang sogs mkhas pa'i mdzad pa 'grub pa'i thugs smon rnams 'bras dkar gyi char nyil bzhin du mdzad
rjes/ glegs shing la gser bris kyi ka mad sum cu nas 'bul bar mdzad pas/ ka yi gi gu/ zhabs kyu/ 'greng bu/ na ro rnams phul bas a yig bar la rigs 'gre nus te mkhyen pa
dang / gsung slob rnams kyang lan gnyis gsum la mkhyen pa sogs/ 'jam mgon bla mas/ skye ba gzhan du sbyangs pa dang / /mkhas pa du ma bsten pa dang / /rnam par dpyod pa'i
blo gros kyi/ /shes bya kun la 'jigs med thob/ /ces gsungs pa ltar/ yab rje chos kyi rgyal po nyid thugs dgyes pa'i rtser son/ de nas nang so'i rab ston skabs kyi yon sgor
'jam mgon gzhon nu sku mched zhal ngo rnams dang phyag gnyer bcas phebs par de'i tshe 'jam mgon gzhon nu'i phyag tu/ rje rdo rje 'chang nyid kyi thugs bskyed kyis bskrun
pa'i sa le sbram gyi khams las grub pa'i bum pa cha/ phud dam/ phud phor/ 'dren chas cha tshang gsum sogs gser spyad mang du mchis pa'i nang nas gser gyi phud

phor g.yu khra'i rtags brgyad can phyed mar gyis phyur ba dang / rje btsun drung rnams kyis sna bdun sna lnga rdzas brgyad sogs kyi tsakli yum mchog nas gser dam zhos gang
ba/ phyag gnyer sogs tshang mas zhi drag gi mchod pa bag dro ba bsnams nas rim bzhin gyis 'bul gnang gis yab rje mchog nas yon sgo rgyas par mdzad nas tshoms chen du rab
ston legs 'bul thog 'jam mgon gzhon nus phyag dbang thog ma stsol zhing / 'di lo bstan 'gro spyi bye'i bde thabs su dgongs smin zla'i nang / yab rje mchog nas gur mgon las
tshogs dmar chen gtor bzlog dge mtshan du ma dang bcas 'phen gnang mdzad cing / mkhas dbang zhe chen drung yig 'di 'byor gyis rje yab sras rnams kyi thugs bzhed thun mong
ma yin pa rig gnas slob grwa gsar 'dzugs mdzad lo dang / dgung grangs brgyad du phebs pa lcags stag lor lha chen skas ring dang / rnga bo che sogs sngar med gsar skrun
mdzad de/ snron zla'i nyer gsum la skas 'dzugs dang / chu stod tshes bzhir zhal dro'i skabs zhal ngo rnams dang / mkhan phyag gnyer gsum drung rigs ban tshang pa sogs tshang
ma gzab bzhes kyis skas gsham du yab rje rdo rje 'chang nas chos dung rin po che phyag tu bzhes/ 'jam mgon sku mched nas tshe dpag med dang / bkra shis rdzas rtags kyi
tsakli sogs phul/ zhal dngos dang gzhan rnams nas phyag cha gang 'os bcas yab rje rdo rje 'chang mchog nas skas them gyi grangs dang mthun pa'i shis brjod rgyas

par mdzad skabs gtsug lag khang gi srung ma'i rnam 'phrul/ byi'u zhig sngon la phebs bsu'i tshul gyis 'gro zhing skas 'og gi nang du yar 'gro tshang mar phyag dbang rdzogs
nas rtser yab sras gsum zhal rgyas nas lha bsangs skabs/ bya rog snum bag can gsum 'ongs te/ dbus ma'i mchu yas mas mar gyis dkar por byas te/ gsum ga rje'i zhal dkyil la
lta bzhin du skad snyan sgrog par byed do/ /de dus zhal ngo byings rnams theg chen pho brang du bzhugs shing / bka' rams nas thigs g.yab shar gyi byang du tshe chog sgrig
pa yan gyi de'i lhor 'dul lung sde bzhi/ 'bum sde lnga sogs gsung sgrog mdzod nag gtor spod sogs zhib par gong yab rje'i skabs su bkod pa bzhin bar lam lha khang byang
gi skas la babs te/ phyi dro sde yangs su kong gzhas sogs dga' ston la rol par mdzad pa dang / dbyug zla'i nang du chog mang bde kyai gsang gsum la rab gnas sbyor gnang gi
sa skor dang / skas ring sgo rnga sogs rab gnas 'bring po mdzad pa'i yon sgor 'jam mgon sku mched phebs/ sbyor gnang gi sa skor dang / zhabs bskor la yang phebs par/ 'jam
mgon gcung rin po che sras rdzis rgyab tu gdan drangs te/ brdal la bzhugs khrir mnal spro nyams kyis sad pa ni/ mdo sde rnams las/ de bde bar gnyid kyi log cing / bde
bar sad par 'gyur ro/ zhes gsungs pa bzhin dang / phyi bskor 'khor nas yab rje chos kyi rgyal po nyid nas gsung bsngo rgyas pa/ bkra shis kyi mtha' brgyan pa bcas mdzad/
nyi ma

yang gzhan las ring ba byung bar/ rje yab sras rnams nas 'dzin par mdzad pa yang gleng ba byung / de sngon gzhi thog rtser sku yon khang gsar bskrun mdzad par dbyug zla'i nyer
gsum nas bdun phrag gcig phur sgrub rdul dkyil steng nas nyin gang ma mdzad skabs/ gnya' nang sho dpon ji'i sang kha sha kha'i sras dpon g.yog lcags sogs dngos po mang
po'i 'bul cha dang bcas 'byor zhing / ji'i sang la byang chog kyang gnang / smin zla'i tshes gcig la rtse thab par thab bcas nyams gso grub pa'i rtser lha bsangs/ thab
gong 'og tu khrus/ mdo klog pa rnams ban tshang dbu byed zung la bkas mngags/ de nas byin rlabs kyi gzi 'od 'bar bar mdzad pa'i sku yon khang du 'jam mgon gzhon nur gyur
pa sku mched sa zhu bzhes te thog mar zhal dro'i rten 'brel tshar du dngar ba dang bcas phebs skabs/ snga dror kha ba nyil ba dang nyi 'od gsal ba gnyis ka byung ba ni phugs
kyi dge mtshan ngo mtshar can dang / gnas der phur pa'i zhi ba'i sreg blugs kyang mdzad rjes/ yab rje rigs brgya'i khyab bdag mchog nas gsol thab yas mas su/ rab gnas/
rnam 'joms/ tshogs bdag gsung bskang bcas dang / sku yon khang du rten mchod rgyun bzhugs steng dmigs bsal 'jam dbyangs rtsod rgyal ma/ bla ma gong ma'i rgya dpe glegs
bam/ rnam rgyal mchod rten/ sgrol ma gtsug lag khang steng ma'i tshe dpag med lha dgu'i rten gtso sangs rgyas tshe dpag med sogs mchod tshogs dang bcas par tshes

brgyad nyin rab gnas mdzad rjes sku yon khang du thugs gnyer dbu tshugs thog zhal dro'i rten 'byung rdzas kyis thog drangs/ 'jam mgon gzhon nu rnam gnyis/ sku yon pa bcas la
zhal dro'i bkra shis pa'i mgul dar sogs bstsal te yab rje rdo rje 'chang nyid sgo rum du phebs te/ lha bsangs/ gur lcam dral la gtor bsngo brgya tshar/ bskang gso 'phrin
'chol/ thos bsam sgom gsum dang 'chad rtsod rtsom gsum dar ba'i 'dod gsol smin grub rnams/ sku yon khang du skyabs sems bla ma yi dam gyi sku bstod sngon 'gro'i sdom gsum
rab dbye/ rtsa 'don/ bsngo smon shis brjod sogs zhal dro'i ched du thugs bskyed kun bzang smon lam gyi rjes 'gro mdzad pa dang / dgung grangs dgur phebs pa lcags yos lor
ljongs 'dir rdo rje tsher ma'i nad rims mtho ba gzhung sa'i bka' 'brel yab rje mchog nas lo phyi nang du lo gyon ma'i nad rims zhi chog cha gsum sogs gtor ma'i rigs/ khyad
par lha mo rje khol gyi mdos sogs mdzad pas nyams nyes che bar ma gyur/ dgung grangs bcu phrag gcig tu phebs par ji skad du/ rnam thar tshigs bcad gong 'phros las/ lo
bcu pa la rtsa rgyud brtag gnyis rgyugs/ /de nas bzung ste bcu drug ma lon par/ /yab yum gnas slob rnams kyi thugs rje las/ /phur sgrub la sogs sgrub mchod thams cad dang
/ /dbyar dgun chos thog bka' bzhi rnam 'grel sogs/ /bshad grwa skor gyi rgyugs sprod mang sprad nas/ /chos thog rnams la bshad pa mang du rgyab/ /gzhan

yang chos spyod bskang ba mang du sbyangs/ /zhes gsungs pa ltar/ sa zla'i mjug bas se tA la sbo shog thu'i gsung mngags zhib cha bcas/ bla ma sangs rgyas don grub dpon g.yog
'byor pa rje nyid ril sgrub bcad rgya dang 'grig pas zhag 'ga' sgugs thogs nas/ rten 'brel rab la sgrig mi dgos par 'grig pa ni/ snron zla'i tshes gnyis la 'jam mgon khams
gsum dbang 'dus nyid kyai rdo rje'i rgyud 'don la thog mar phebs dus bla ma dpon g.yog la 'byor phyag thog khong tsho'i mgul la bkra shis pa'i lha dar phul ba dang /
gzhan yang tshoms chen du lam 'bras bla brgyud gos yol sogs rgyan 'grems/ sku ngo rnams dang / lha sde mi sde bcas bas zhabs brtan legs 'bul drung 'khor gyi gzhas sogs rgya
cher mdzad pa dngos dod kyang / lo rgyus gsal ba mi snang / tshes gsum nyin sprul pa'i lha khang chen mo/ zab pa'i yang rtse bla ma'i rnal 'byor nyams bzhes pa mdo sngags
tshogs yongs kyi dbu rjer yang yab sras byon thog dam tshig 'gyur med bas se phyag rdor skyabs kyi gsung shog rten gya nom pas thog drangs/ maNDal gyis gtsos dngul bre
chen mang po'i 'bul chen mdzad pa sogs dge legs rten 'brel bzang po rab 'byams rgyal ba'i zhing khams su'ang khyab cing grub par gyur to/ /de rjes lo de'i gro bzhin zla
bar 'jam mgon dbang gi mtshan 'chang nyid dpal chen badzra ki la ya'i sgrub mchod skabs/ tshogs dbu thog mar phebs te gar 'cham sogs cho ga phyag len thams cad kun gyi yid
'phrog par mdzad pa dang / khrums zla'i tshes

brgyad la phun gling dbang khang du yab rje dkyil 'khor rgya mtsho'i rigs bdag mchog nas/ gsang chen bla na med pa'i rgyud kyi gtso bo rje btsun sa skya pa'i yab chos dri ma
med pa bcom ldan snying po kyai rdo rje'i rdul tshon gyi dkyil 'khor du sku tshe 'dir rags pa'i phung khams skye mched rnams lha dang ye shes kyi ngo bor bskyed cing gsal
'debs pa dang sbyang gzhi sbyong byed ngo 'phrod pa'i smin byed dbang gi chu bos smin par mdzad de rtsa sngags bzlas lung bcas bstsal ba gsan cing / dgung grangs bcu gcig
du phebs pa chu sbrul lor yab rje rdo rje 'chang nyid sku phreng 'tshub pas lo gang phyir phebs spangs nas bzhugs skabs/ dag snang du zi gu lha khang 'dra mo zhig yab
rje mchog la tshe dpag med snang brnyan che chung sna tshogs dang rje nyid la rnam rgyal gyi sku brnyes pa 'khrungs pa na yab rje mchog gi sku phreng gi 'tshub ma zhi zhing
'jam mgon gzhon nu gang nyid mi mthun pa'i phyogs las rgyal ba'i mtshan mar gor ma chag chu stod zla nang yab rje rdo rje 'chang nas snod bcud spyi bye'i phywa g.yang
'phel phyir sde dge zhu chen rin po che'i gsung rab bzhin la rang lugs dbyangs rol phyag len sbyar ba thog mar gnang skabs/ grol nyin phywa sgo dbye skabs/ 'jam mgon sku
mched yum mchog bcas phywa rdzas lta bar phebs shing / gro bzhin phur sgrub skabs yab sras lhan rgyas kyis/ phur cha sogs khyad byang nas bzhes te/ gnas bcu lha khang du
dpal rdo rje gzhon nu'i sgrub mchod rgyas par mdzad cing / smin zla'i nang rje yab sras rnams

kyi thugs bzhed thun mong ma yin pa/ lha chen khyams stod du da lta'i gser khri rin po che gsar bskrun gyi zhal gro tshogs dbur yab sras zhal rgyas nas phebs skabs dge 'dun
tshogs yongs la bsnyen bkur dang/ de nyin 'bul ba rnams dngos thog tu phab pa dngul srang lnga stong sum brgya dang bzhi la sogs pa byung ba zhib rgyas gong yab rje rdo
rje 'chang gi rnam thar bzhin dang / dgung grangs bcu gnyis la phebs pa/ rje rdo rje 'chang nyid kyi thugs bskyed rlabs po ches dpal sa skyar dpal ldan chos kyi grags pas
mdzad pa'i rgyas pa'i bstan bcos tshad ma rnam 'grel gzhung skyor tshes mchod thog mar tshugs skabs/ ma bsgrigs rang 'grig gi ngo mtshar du/ od du su dza sag bas se tA las
tshe chen tsho thur bkra shis tshe ring gi gsung bris rten gos dar dngul sogs spam mtho ba dang / de sras thA ji mgon po rdo rje byon pas dngul gyi maNDal/ dngul bre chen
mang ba/ zhang po me rin bde mchog gis kyang de bzhin bcas 'byor ba sogs gzhung skyor gyi la nye bzang zhing / de nyin rje rdo rje 'chang yab sras nas gnas bcu lha khang
rten drung mchod tshogs gzab pa'i dbus su gong gi maNDal sne 'dogs bcas bshams nas/ rnam 'grel gzhung skyor thugs bsam rnam dag gis bskrun pa 'di rgyal ba bu ram shing
bstan pa'i gsal byed dam par gyur nas/ skye dgu kun la 'phral yun phan bde rgya cher 'byung ba zhig bla ma yi dam sangs rgyas byang sems rnams la gsol ba 'debs dang thugs
smon 'phags pa kun tu bzang po'i rjes

su 'gro ba bstsal zhing / dgung grangs bcu gsum du phebs pa shing lug lo rgyal zla nas bzung yab rje rigs brgya'i khyab bdag mchog nas/ 'jam mgon sku mched la zab rgyas chos
bka' rgya cher gnang rgyu'i tho rengs 'od gsal du/ gser chos glegs bam ngo mtshar can bka' 'gyur gras yin dgongs pa zhig dge 'dun gyi sde'i dbus na bzhugs pa'i phyed tsam
na shog rtags shig 'dug pas/ 'di yan sngar phul zin/ 'di nas 'bul dgos yod dgongs pa zhig 'khrungs pa ni/ da gzod brtags tshe lkog gyur rjen gsal lag mthil du skyu ru
ra bzhag pa bzhin du go 'di lo rigs sras sku mched la dbang chos dmigs gsal 'di gnang sa chen kun blo'i rnam thar nang mi gsal ba bcas/dgung grangs bcu bzhi pa me sprel rgyal
zla'i nang yab rje rdo rje 'chang chen po'i dag snang du dbang khang na gnas gsar rdo rje 'chang la bka' chos zhu mur mangga la kU Ta'i sgra sgrub dang bcas gsung bshad
rgyas po zhig mdzad pa 'khrungs pas/ de'i don ni bkra shis brtsegs pa zhes bya ba yin no/ /tshes drug pa she 'grub sbyor nyin gzim chung gtor spod skabs/ gang gi rigs
sras dam pa 'jam mgon gzhon nur gyur pa nas/ da nang bka' bzhi thugs su chub pas da dpe 'dzin ji 'dra yod bka' bstsal bar bskul bas/ thugs rje che/ da lta rang gsal zhig
'bul dgos gsungs shing / thugs la glo bur bu sprel lo'i dbyar char la gsung bshad gnang / de nas

gser 'phyang mchu zla'i nang gzhan yang yong 'dra dgongs pa'i thugs spro dang bcas/ gtsug tor rnam rgyal gyi bsgom bzlas grub ma thag lha'i nga rgyal brtan pos yab sras yum
bcas nas gzab bzhes dang bcas/ sku gsung thugs rten/ bzang dgu 'dzoms pa'i spro zas/ mgul dar sogs stob par sku yon khang du phebs lam 'char can dar 'gyed grabs bsham skya
'khyil dang / rtser lha bsangs grol ba'i lha rgyal dang / mdung dar khra rog ge yod pa sogs rten 'brel bzang po dang bcas rgyal sras lam bzang bstsal te thugs 'dzin gnang
shig par shis brjod kyi lo tog dang bcas phul/ de'i tshe mdzod 'dzin la gong gi gnas tshul rnams dang lhag par bstan don gal po che'i skor phyag bris thog nas gnang ba'i
bka' grol/ mdung nag zhabs drung dge bshes bcos med nas maNDal gos dar sogs dngos po bzang dgu du ma dang / lhag par lcang skya rdo rje 'chang nas gsung shog gnang rten
bzang pos spa ba'i gsung tshig tu/ thub bstan gsal bar byed pa'i sgron me dpal ldan sa skya paNDi ta zhes snyan par grags pa gang de'i zhabs drung du/ zhes dang/ bkra
shis kyis mtshan pa'i dus kyi char yang / 'gro ba yongs kyi dpal rmad du byung ba gzugs sku'i dkyil 'khor dwangs shing/ mdzad khyab bzang po 'gran bral gyi ring nas/ zhes
sogs kyi tshig sgra sogs che 'don mdzad rgyu'i thog ma'i dge ltas dang / 'di lo yab rje rdo rje 'chang nas sa tshogs kyi/ 'jam mgon sa paN gyi chos khri mkhas pa zil gnon

du grags pa nyams gso gsar bskrun lta bur gser shog leb byugs dang khor yug tu gser zangs kyi rgya phibs tog dang bcas pa sogs ngo mtshar can dang / jo dar chen mor gser zangs
kyi rgyal mtshan kun gyi mig gi bdud rtsir gyur pa ring bsrel rnam bzhis phyur por gtams pa 'di sogs rim bzhin gsar bskrun gyi snron zla'i tshes gcig la chos khri chen
mo rags tsam rab gnas bcas grub nas/ dbyar chos spyi pa gzhis len sogs rgyas bshams gras la bla chen 'phags pa'i rnam thar gser bris sogs zhal phye zhing dngos gzhi 'jam
mgon dbang gi mtshan 'chang nas gzhung ka chen thugs su chud nas gsung dam bca' mdzad rgyur gsung chos snron zla'i tshes lnga gza' skar legs 'dzom nyin sa tshogs su gangs
nyi shar tsam la chos dung rin po ches gsung gis bskul te tshang ma gzab bzhes bcas/ gsung chos la phebs te chos khrir 'jam mgon sa paN gnyis pa yab rje chos kyi rgyal
po mchog dang / bshad gral 'gor 'jam mgon gsung bshad kyi dga' ston stsol ba po/ 'cham khang lho 'gram nas zhal ngo byings rnams dang / ru thog rgyal po/ phyag gnyer drung
'khor sogs/ mdun gyi sa stegs rtsa ba'i dbus su klu lding zhabs drung / g.yas phyogs la lha chen dang chos lhun mkhan po zung / brgya dpon/ g.yon nas chos las pa zung
/ zur 'chad/ ban tshang pa bcas lhor bstan dang me lcags 'gug 'jam mgon gsung bshad pa'i sku mdun g.yon ngos su sku yon pa/ de nas tshogs gral rnams

la chos sde lho byang / chos lhun pa sogs dang / brgya dpon g.yas nas bla rigs bya chu ba rnams/ gzhan yang khal kha thu she ye thu rgyal po'i mi sna e rten ne jo bo'i dge
bskos blo bzang chos grub pa'i lig thu dang / mi sna gzhan ye shes rab rgyas/ lo tsA ba bcas dang / sngon gyi dbu chen gras bdag chen shad pa kun dga' ye shes lhun grub/
sde dge sku tshab mtshon byed phur pa bla gsar/ glo bo rgyal khab nas byon pa mtshon byed gnas bskor ba/ dbus phyogs nas gong dkar gnas bskor ba/ khams phyogs nas bde gling
grwa rgyun dang gser can grwa bskor ba/ mnga' ris nas byung ba mtshon phyir stag mkhar gnyer rnying / lho phyogs nas byung ba mtshon pa'i grwa rgyun gnyis/ byang phyogs
nas byung ba mtshon pa'i mus pa rgyugs 'bul ba sogs/ gtsang phyogs nas gzhi grwa/ chos lhun/ skyed tshal/ bya gshongs pa bcas 'dus pa'i thog mar bstan srung yus pa lta
bu'i bser bu phran bu ldang zhing / 'jam mgon mchog nas gsung bshad tshugs pa dang gnam gshis kyang 'jam la/ grol khar chos char nyil ba sogs kyi dge mtshan dang ldan bzhin
par nyin dang po/ gsang phu ba'i skor cha'i gras la rigs gter/ sdom gsum/ so thar skabs dang / gnyis par zhi ba'i skor cha'i gras la mngon rtogs rgyan dang / sdom gsum
sems bskyed skabs dang / gsum par ngam ring pa'i skor cha'i gras la sdom gsum skabs gsum par gsung bshad mdzad cing / de lta bu'i rgyun yang sngon sngags

'chang chos kyi rgyal po'i sku thog la 'jam dbyangs sku mched kyis gsung bshad gnang ba nas bzung 'di lo'i bar gdung rgyud gsung bshad gnang mkhan ma byung bas/ rje rdo rje
'chang chen po yab sras nas de lta'i rgyun bzang nub dogs thugs bskyed rmad du byung ba gnang ba'i tshe/ spyi sgos nas bsnyen bkur legs skyes zad mi shes pa dang / lhag
par sa skya pa'i sbyin bdag sog po khal kha 'jam dpal rdo rje no mi han du grags pa dpon 'khor stobs chen zhig sngon du gzhis len skabs 'byor pa rnams nas/ 'byor phyag skabs
dang skabs 'di bcas par maNDal rten gsum gyis mtshon 'bul dngos ji ltar rnam mang thos kyi gan mdzod kha phye ba lta bus rgya che ba dang 'dus tshogs la mang 'gyed gya
nom pa bstabs/ spyi sgyur thog spyi sger nas legs so'i mgur dar sgron pa sogs phul byung gi mdzad bzang rnams grub nas khal kha mi sna rnams dbang chos zang zing gi skyes
sogs kyis 'dod pa tshim par mdzad/ rje yab sras 'di zung snyigs dus kyi bstan pa'i gsal byed mtshungs zla ma mchis pa yin pa yang mdzad bzang 'di rnams kyis grub/ zla
tshes bcu bzhi nas bzung 'jam mgon dbang gi mtshan can nyid sdom gsum rab dbyer gzhung 'don tshogs dbur thog mar phebs thog khal kha de dag dngul gyi maNDal dang / bstan
pa rgyas pa'i thugs smon zhu rten rgya dngul bre chen rnams phul ba sogs 'phral phugs kyi la nye bzang zhing 'di nas bzung gzhung 'don tshes mchod la rtag par phebs par mdzad
do/ /gzhan

yang gdan sa chen po 'di nyid na bzhugs pa'i bde kyai gsang gsum bdag med ma kun rig nA ro mkha' spyod chos spyod bskang ba'i ring gtor bzlog khag dang bcas pa'i cho ga gdangs
dbyangs phyag rgya bca' tshul sogs phyag len phra mo tshun chad thugs la bzung ste chub par mdzad nas/ tshogs phebs rtag par gnang ba dang de lo yab rje mchog nas gdung
sras rnam gnyis la dpal chen badzra ki la ya yi dkyil 'khor du dbang bskur te smin par mdzad nas/ yab sras rnam gsum zhal rgyas nas phur bsnyen bdun gcig sbyin sreg bcas
kyang gnang / de nas yab rje mchog nas sa tshogs chos khrid dar chen sogs rab gnas rgyas par mdzad tshul rnams gong yab rje'i rnam thar bzhin dang / dgung grangs bco lngar
phebs thog rnam thar zhal gsung ma las/ bco lnga pa la khri thog bsdad nas su/ /bstan bcos thub pa dgongs gsal yong nges bskyor/ /yab rje dgongs pa dgyes nas che brjod
mdzad/ /ces gsungs pa ltar/ de nas sa skya pa'i gdung rgyud rin po che rnams khri 'don gnang skabs dus phyis rim bzhin je rgyas su song gras/ dus mdos gzab ma rgyal zlar
'gyangs pa'i tshes 'gor gtor spod dang sbrags/ sgo rum/ nang so bdud 'dul phug skyes lhas/ bsam brling rnams su ru mtshon gsar pa bzhengs re dang / bdud 'dul phug min
pa'i mgon khang bzhi la lha mdung gsar pa re 'bul ba bcas/ dus mdos 'phrin 'chol dang chabs cig thug chog re mdzad pa 'jam mgon bsod nams

dbang phyug gi sku thog tsam nas bzung chag med byung ba bzhin/ gtor spod dang sbrags gong gi mgon khang rnams su thug chog dang / nyer gcig la kun rar chog sgrigs/ nyer gnyis
la mdos gzab bca' sgrig nyer gsum la 'cham sku gdan 'dren gzab ma rnams deb nang bzhin dang / de lo dbu rtse nas lcam dral dregs pa zil gnon gdan 'dren bcas/ nyer bzhir
nyin chas 'di snga sor lha khang rdo gcal du mdzad kyang rje nyid kyi deb chen du sa tshogs su dgos tshul bzhin mdzad cing / nyer lnga rgyun bzhin/ nyer drug nyer bdun
la la chen shar nub gtor 'bul/ sa 'dul/ nyer brgyad la 'cham dngos/ nyer dgur gtor rgyag gnam gang la bskang gso brgya tshar dang sa khyi rgyal zla'i tshes gcig la snga
dror bstan srung bsngags gsol rgyas pa/ phyi dror lo gsar bzhugs gral gzab rgyas bstsal ba dang / rta zla'i bcu gcig nas khri phebs dngos gzhi nyin gsum ma mdzad pa'i tshe/
thog mar nam langs la chos khri steng gi lha khang 'chi med yang rtser yab rje rdo rje 'chang bka' drin mtshungs zla ma mchis pa mchog nas rang bzhin 'byung ba'i gtsug
tor rnam rgyal gyi sta gon sgrub par phebs/ sngar srol la nyin gnyis yab phebs srol ma mchis rung / de lo nyin gnyis sgrig gras ma mdzad pa ma gtogs rje nyid phebs shing
/ de yang bzhugs khri'i dbus su bka' chos kyi dga' ston stsol ba po dag dbang kun dga' dpal ldan chos skyong bkra shis grags pa rgyal mtshan dpal bzang po 'di nyid dang
/ g.yon du ngag

dbang kun dga' phan bde rgya mtsho theg mchog bstan pa'i rgyal mtshan dpal bzang po 'di nyid dang / rigs bdag dkyil 'khor rgya mtsho'i khyab bdag drug pa rdo rje 'chang chen
po de nyid ni/ nyin dang po gnyis rab gsal shar lho'i 'gug nang du khri chen la nub gzigs su bzhugs/ de nas byang la zhal ngo / mkhan phyag gnyer/ gzhung zhabs rin po che'i
sku tshab sogs gsol ja dang 'bul chen 'gro yul ma gtogs sku drag ji snyed pas phyur zhing / bzhugs khri'i g.yas rdo skas 'gor sku yon pa/ de skabs 'dren chas thob pa
rnams la rang rang gi 'dren chas 'bul mi dang de min sku drag rnams la 'dren pas zhal dkar rag stegs bcas thob mi thob kyi rnam bzhag dang ldan par mdzad/ mthil rdo gcal
la sngar phan byang gral 'gor mdzad nas zhal shar nub la gzigs srol yang / de lo nas bzung byang gzigs kho nar mdzad dgos la sgrigs can rnams ni bka' chos chos spyod sogs
dang bstun/ de phyin rang rang blo dang bstun chog pa'i bka' 'doms dang / nyin gnyis rje nyid kyang sgrigs gras min pas nam langs la nang so sogs brgyud gong gi rnam rgyal
sgrub mchod ji 'gro dang / bka' chos ran pa dang bstun gsang sgo nas phebs/ bka' chos dang 'bul bzhes rnams grub nas rje nyid kyis sgrub mchod 'phro dang/ 'jam mgon sku
mched gzhi thog tu phebs/ bka' dbang ran pa dang phebs brda bcas 'chi med yang rtser byon/ nyin gsum par sgrigs gras mdzad pa deb nang bzhin bzhugs khri'i

g.yas su phebs shing bka' chos stsol ba pos/ thams cad mkhyen pa'i gsung rab dri ma med pa la phyag 'tshal lo/ gsungs pa dang mdo klog pa sogs/ maNDal gyi tshe sngags 'chang
bla ma thams cad mkhyen pa rgyal sras sems dpa'i dbang phyug dam pa'i drung du/ theg pa chen po'i dam pa'i chos zab mo zhu ba'i yon du sogs dang / gdung rgyud las sngar
dbang gsan phyin dus gsum sangs rgyas thams cad 'dus pa'i ngo bo sogs/ lugs 'di ni zhu 'bul phyag bcos brgyad kyi tshe'ang dbang ma thob pa'i tshogs dpon la/ ma tshang ba
med pa 'di nyid bshes gnyen dam pa khyed la tshogs kyi rdo rje slob dpon zhu ba'i yon du/ zhes sogs dang / dbang thob nas dus gsum sangs rgyas sogs gsungs dgos pa'i rgyu
mtshan bzhin mdzad/ bka' chos gnang nas chos spyod gtong rin 'bul ba rnams gral gyi sku rgyab dang / g.yon sku mdun rnams bskor/ rdo skas shar ma brgyud bzhugs khri'i g.yon
nas sku mdun du slebs pa dang/ mdzod 'dzin nas bzhugs khri'i lho nub tu bzhengs te 'bul thog bsher nas gsang sgo la drangs/ de nas 'phro rnams la gzhol bar mdzad/ de
lta'i skabs khri 'don bstar mi/ gzhung sa mchog dang rgyal mtshan mthon po bas mtshon che ba can khag nas legs skyes stobs mi rtse drung sogs mi sna che 'bring ji snyed
cig 'byor ba dang / rang khongs chos sde lho byang spyi dang / mkhan po sogs las sne khag dang / gzhan yang chos lhun/ rtse chos/ rgyal rtse gur grwa/ gong chos sogs

grwa tshang khag dang / rin sgang sogs mo dgon khag dang / mdzod gnyer gyis mtshon drung rigs ser skya/ gzhis khag stod smad bla khag sogs/ gzhis byes rnams nas dar dkar srid
na ring bas mtshon dngos 'bul rmugs 'dzin dbang po'i gan mdzod la co 'dri ba lta bu bstabs shing / grol nyin gdan sa chen po'i dri gtsang khang rnams su sna lnga'i mchod
sprin tshar du dngar ba dang / dam can rgya mtsho sprin bzhin 'du ba'i gnas mgon khang rnams su/ spyan gzigs gos dar/ gcan gzan dang zhing chen gyi lpags rigs go mtshon
sogs 'bul ba/ dge 'dun 'dus pa'i tshogs la bsnyen bkur dang / mnga' zhabs skye bo'i tshogs la 'bru 'gyed gya nom pa sogs mdzad cing / de lta'i dge rtsa rnams rigs dang
dkyil 'khor rgya mtsho'i khyab bdag yab rje chos kyi rgyal po mchog nas 'khor gsum ma dmigs pa'i shes rab zab mos yongs su bsngo bas rgyas btab grub nas bkra shis mnga' gsol
gyi tshe gzhi thog tu mkhan phyag gnyer/ brgya las ban tshang / bde gling dbu chos/ tshogs chen dbu chos/ gling dpon bcu drug yul slob gnyis/ rtse gdong slob bu dbu ban
tshang bcas byon nas/ mkhan chen gyi sku rten/ brgya dpon nas gsung rten/ las chen pas thugs rten dang 'phrin las rten/ phyag gnyer la yon tan rten la gser bum re re/
ban tshang rim bzhin rol sil rnga/ chos dung rin po che/ rdo dril/ sna bdun/ rdzas brgyad/ bzhugs stan rdo rje rgya gram rnams phyag khyer gyis phebs gong tshogs pa byings

bzhugs tshar ba mdzad/ 'jam mgon sku mched chos khrir bzhugs pa'i sku mdun yab rje rdo rje 'chang nyid bzhengs mthar/ g.yas g.yon la phyag phyi ba rnams bsgrigs nas/ dbu byed
che bas bskul la/ sangs rgyas chos tshogs shur ma gsum nas bzung / khrus gsol/ sku phyis bar de dus kyi zin bris bzhin mdzad/ de nas sku rten yab kyi phyag tu bsnams te/
rgyal srid sna bdun gyi gdangs bcas pas/ tshogs gnyis mthar phyin mtshan mchog so gnyis dang / /rab mdzes dpe byad bzang po brgyad cus spras/ /sprul pa'i 'od zer dpag
med 'phro ba can/ /longs spyod rdzogs sku chen por dbang bskur ro/ /oM badzra kA ya siddhi a bhi Shi nytsami/ gsung rten bsnams te/ nye ring kun la snyoms pa tshangs pa'i
dbyangs/ /thar lam ston pa lha yi rnga bo che/ /skye med 'gag pa med pa brag cha'i gsung/ /yan lag drug cu'i dbyangs kyi dbang bskur ro/ /oM badzra wA ka siddhi a bhi Shi
nytsami/ thugs rten bsnams te/ chos nyid dag pa gnyis ldan mngon du gyur/ /chos can ji snyed dbye ba so sor gzigs/ /chos rnams rnam kun mngon rdzogs byang chub pa'i/ /sgrib
bral rnam dag thugs kyi dbang bskur ro/ /oM badzra tsitta siddhi a bhi Shi nytsamo/ yon tan rten gser bum cha bsnams te/ stobs nyid rdo rje mi 'jigs sengge bzhin/ /ma
'dres mkha' dag thub bstan chu zla ltar/ /bral dang rnam par smin pa'i 'bras bu yi/ /yon tan drug cu bzhi yi dbang bskur ro/ /oM gu Na siddhi a bhi Shi

nytsami/ rgyal srid sna bdun tshe chog bzhin/ rdzas brgyad bsangs sbyangs byin rlabs 'bul tshig rab gnas bzhin la/ bkra shis kyi rdzas brgyad/ dpal sa skya pa chen po sngags
'chang bla ma thams cad mkhyen pa rgyal sras sems dpa'i dbang phyug dam pa rnams kyis gtso mdzad/ sems can sogs/ me long ye shes sogs/ deng 'dir yang dpal sa skya pa sogs
rigs 'gres/ yung dkar rdzong nas/ 'phrin las rten sna tshogs rdo rje bsnams te/ brgya byin rnga sprin tshangs nyi yid bzhin nor/ /sgra snyan nam mkha' sa bzhin srid mtha'i
bar/ /'bad med lhun gyis grub pa'i mdzad pa ni/ /rgyun mi 'chad pa nyid du dbang bskur ro/ /oM karma sidhI a bhi Shi nytsami/ de nas bzhugs stan phul nas brtan bzhugs
gdangs ma/ de nas dril bsil me tog 'thor ba dang bcas shis brjod gdangs ma/ nyin bde gdangs ring mthar rol chen/ chos dung rgyun bzhin rdzogs pa dang / btso thab pa'i zhwa
g.yab ki sgra bskul bkra shis tshugs pa dang shar sgo lho ma sa tshogs kyi nub rgyud la cha zhabs khams drung gi gzhas dang / de nas bzung shar sgo byang ma'i bar la
rgya lu chas pa'i mdung bcu gcig nas bzung phye phur lnga'i bar mchod phreng rnams dang / ki sgra rdzogs nas mchod rol dkrol la chos dung rin po ches sna drangs rnga rol/
'phrin las rten/ rdzas brgyad/ sna bdun/ gser bum/ thugs gsung sku rten/ de nas chos khrims pa nas rtsi ma'i bar/ phye mar gro 'bras dang bcas pa tshogs kyi phyi bskor/
mdzo mo bar

ltag skyed 'phrang / bkra shis lha khang / bla brang zam pa/ sengge sgo/ sde yangs bdun skas brgyud pho brang rtse'i gzim chung bzhugs khri la byon drung / gong gi rten rnams
bshams/ de nas chos dung rin po che gzhi thog rtse nas thengs bcu gsum bskul/ gzhas sogs ni zhag grangs du ma'i bar du byung zhing / legs 'bul dga' ston zhag lnga ma gtang
rag sogs la thugs gzhol bar gyur to/ /ces sngar srol bzang po mi nyams shing / da srol bzang po je rgyas su mdzad pa'i rnam bzhag rgyas pa ni/ de skabs mdzad pa'i rje
nyid kyi zin bris so sor bkram pa rnams bzhin te 'dir ni mtshon pa tsam mo/ /chos khri rin po che 'di nyid du sngon byon gong ma rnams rim phebs dang / sa lo dgung snying
shing sbrul bcu gnyis su phebs pa me 'brug lor khrir 'khod/ sngags 'chang chen po dgung snying me glang dgur byon pa shing byar khrir phebs/ bsod nams dbang po dgung snying
sa lug bcu gnyis su byon pa lcags rtar khrir phebs/ sgar chen sa byi bcu gsum du byon pa lcags byi lor khrir phebs/ bsod nams dbang phyug sa stag bcu bzhir byon pa
lcags yos lor khrir phebs/ mangga'i mtshan can me sprel bcu gsum du byon pa sprel lor khrir phebs/ bsod nams rin chen shing bya bcu gnyis pa me sprel lor khrir phebs/ yab
rje rdo rje 'chang nyid sa bya bcu gnyis su byon pa lcags sprel lor khrir phebs/ 'jam mgon dbang sdud snying po nyid chu lug bcu drug tu byon pa sa khyi lor khrir phebs
pa bcas sa lo dang

sngags 'chang sku rkyang / bsod nams dbang po sku mched gnyis sgar chen sku mched gsum/ bsod nams dbang phyug mangga'i mtshan can/ yab rje bsod nams rin chen rnams sku rkyang
/ rigs brgya'i khyab bdag rdo rje 'chang chen po sku mched/ 'jam mgon mi srid bzung ba ngag dbang kun dga' dpal ldan chos skyong bkra shis grags pa rgyal mtshan dpal bzang
po sku mched bcas las/ yab kyis mnga' gsol mdzad pa bsod nams dbang po nas mangga'i mtshan can bar dang/ yab rje bsod nams rin chen la dge 'dun tshogs chen nas shis
brjod/ de nas so sor yab kyi mdzad pa bcas/ sngar srol la gsung bsngo'i mjug gi bkra shis mang du gsungs mthar mdzad pa 'dra mo rnam thar phal cher na mchis/ rje rdo rje
'chang sku mched la ni/ sna bdun/ rdzas brgyad gnang zhing / so so'i gzhung gsungs mthar shis brjod mang po gdangs dang bcas me tog 'thor bar mdzad cing / gang ltar yab rje
bka' drin mtshungs zla ma mchis pa mchog nas chos khri mkhas pa zil gnon 'di nyid la zhabs tog tshar phyin ngo mtshar can dang / de'i shar phyogs kyi dar chen bkod legs/
khro khang khro chen la dkar g.ya'/ 'cham sku dregs pa zil gnon lcam dral/ las mkhan zhal 'bag gsar bskrun/ de dag thams cad kyi snga phyi bar gsum gyi deb dang / tho
gzhi gsar sgrigs sogs bla ma gong ma rnams kyi dgongs zab rdzogs phyir dang / slad kyi spyan ltos bzang po 'byung bar 'gyur ba sogs thugs bskyed bla na

med pas dus 'da' bar mdzad/ de ltar khri phebs mnga' gsol gegs med du grub mtshams/ rnam thar zhal gsungs ma las/ khri 'don mjug gi dga' ston ma rdzogs par/ /drin can ma ma
chos kyi dbyings su thim/ /lugs mi rgyug pa'i sgo gcig 'di nas dod/ /ces gsungs pa ltar/ rta zla'i nyi shu skor la rgyal gsungs bka' 'gyur rin po che gsung sgrogs sogs sku
rim rgya cher mdzad mu'i nyer gnyis la rgyal tshab de mo gong ma rin po che dang / nyer dgur rgyal yum skal bzang bde skyid dbu khrid zhi bar gshegs pas/ yab sras zhal
rgyas nas yum mchog de nyid kyi dgongs rdzogs spyi dang bye brag gdan sa 'di nyid dang / lha ldan jo shAka rnam gnyis dbus lho byang gtsang khul gyi gnas rten dgon sde rnams
la rgya cher bstsal zhing / da ltar bla brang shar na bzhugs pa'i sku rten du bdag cag gi ston pa'i snang brnyan gser zangs las grub pa/ gsung rten sangs rgyas mtshan
lnga stong bzhi brgya lnga bcu bzhugs pa'i gser bris glegs bam/ thugs rten gser dngul ra ma lug gi mchod rten rin thang can sogs phra rgyan gyis phyug pa 'di rnams gsar
skrun/ rab gnas rgyas pa bcas mdzad cing / rtsed gdong chos sde'ang bris thang gong bshams zhal khebs sogs 'gran bral grangs bcu bzhi dang / rnal 'byor ma dang kun rig gi
cho ga sogs da lta'i bar du/ lo zlar chag med sgrub pa 'di rnams sbyor 'jags mdzad/ rgyal tshab mchog gi dgongs rdzogs su kyai rdor sgrub mchod sogs mdzad do/ /dgung

grangs bcu drug tu phebs pa sa khyi nag zla'i yar tshes bcu gcig nas bzung rigs dang dkyil 'khor rgya mtsho'i khyab bdag yab rje rdo rje 'chang nyid kyi spyan sngar 'jam mgon
sku mched rje btsun drung sogs la lam 'bras tshogs bshad rjes 'brel/ gzhan yang dbang rjes gnang khrid lung la sogs pa snga phyir gsan pa rnams 'dir phyogs gcig tu bkod
na thog mar 'phags pa klu sgrub dang / rgyal sras zhi ba lha nas brgyud pa'i dbu ma lugs kyi sems bskyed/ jo bo rje nas brgyud pa'i blo sbyong don bdun ma'i nyams khrid
lung bcas/ jo bos chos 'byung brgya rtsa/ dpe chos rin spungs/ man ngag rin spungs/ gtam rgyud rin phreng / sems dpa' chen po gzhon nu rgyal mchog dang / mus chen dkon mchog
rgyal mtshan gnyis kyis bsgrigs pa'i blo sbyong glegs bam/ des mdzad pa'i blo sbyong khrid yig blo sbyong legs bshad kun 'dus rnams kyi lung blo sbyong zhen pa bzhi
bral gyi khrid/ 'phags yul gyi slob dpon a bha yas phyogs gcig tu sgrigs shing yar lung lo tsA ba grags pa rgyal mtshan gyis bsgyur ba'i rgyal thabs rgya mtshor grags pa
nas byung ba'i rjes gnang brgya dang zhe gcig rgya gzhung gi lung dang bcas pa/ ba ri lugs kyi sgrub thabs brgya rtsa rjes gnang don brgyad rgya gzhung gi lung dang bcas
pa/ jo bo rje nas brgyud pa'i rjes gnang man ngag thor bu rnams mchims nam mkha' grags kyis phyogs gcig tu bsgrigs pa'i snar thang brgya rtsar grags pa nas byung ba'i rjes
gnang so bzhi/ mchims

kyis bsgrigs pa'i yig lung bcas/ sngags 'chang kun rin yig steng nas 'phags yul gyi grub chen brgyad cu rtsa bzhi'i byin rlabs rnams dang / rnam thar rdor glu bstod pa tshogs
'khor rnams kyi lung / rgyud sde'i skor la thog mar bya rgyud gras sman bla mched bdun/ klu dbang lha lnga/ gnas bcu rnams so so'i rjes gnang sgrub skor rnams kyi lung
dang bcas pa/ bya ba spyi'i rgyud la rigs gsum spyi dbang / gang blo ma'i rig gtad/ 'jam dkar gser gdugs can/ 'jam dbyangs dmar ser/ 'jam dkar ma ti lung / 'jam dpal smra
seng rnams kyi rjes gnang / rgya gzhung bod gzhung sgrub skor cha tshang ba'i lung / srung ba lha lnga bcu rtsa gcig gza' yum lha bcu gnyis/ gdugs dkar lha nyer bdun ma/
gtsug gtor dri med dang 'od zer dri med rnams kyi rdul dkyil du dbang / sgrub dkyil dbang / srog shing 'dzugs chog mchod rten/ thig rtsa rnams kyi lung dang bcas pa/ 'od
zer can ma dang / rnam rgyal lha dgu/ gtsug 'bar/ gza' yum rnams kyi rjes gnang yig lung bcas rigs kyi khro bo mi g.yo ba dkar sngon gyi rjes gnang sgrub skor rnams kyi
lung dang bcas pa/ padma rigs 'chi med rnga sgra lha dgu'i dbang / padma'i rigs bdag 'phags pa bcu gcig zhal gtso rkyang dang lha lnga'i rjes gnang / smyung gnas cho ga
dang / 'pho ba 'debs tshul sogs kyi lung / spyan gzigs skyer sgang lugs/ spyan gzigs gtso 'khor gsum pa/ don zhags lha lnga

rnams kyi rjes gnang / tshem bu lugs kyi thugs rje chen po'i dmar khrid padma'i yum/ sgrol dkar bka' babs dgu ldan dang / 'od zer drug sbrags so so'i rjes gnang / phyi ma'i
tshe khrid sgrub skor yongs rdzogs kyi lung / dbyangs can dkar mo'i rjes gnang sgrub skor lung / jo lugs sgrol ma nyer gcig gi rjes gnang / yig lung bcas/ nyi sbas lugs
kyi sgrol ma nyer gcig gi rjes gnang lung bcas/ gnyan sgrol rjes gnang yig lung bcas/ pad rigs khro bo'i skor la/ rta nag lcags ral can jo lugs/ shwa na bzhi skor dbyug tho
can rnams kyi rjes gnang / sgrub skor rnams kyi lung dang bcas pa/ rdo rje'i rigs kyi gtso bo/ mi 'khrug lha dgu'i dbang / rdo rje rigs bdag phyag rdor gos sngon can gyi
rjes gnang / phyag rdor gtum po/ phyag rdor u tsya rnams kyi rjes gnang yig lung bcas/ rdor rigs pho nyar gtogs pa dme brtseg dud ljang gnyis kyi rjes gnang / sgrub skor
yongs rdzogs rnams kyi lung dang bcas pa/ bya rgyud nor rigs dzam dkar 'brug zhon lha lnga dang / dzam ser nag rnam sras gser can lha dgu rnams kyi rjes gnang / sgrub
skor rnams kyi lung dang bcas pa/ rnam 'joms dang ri khrod ma ser mo'i rjes gnang yig lung bcas/ gnyis pa spyod pa'i rgyud la/ de bzhin gshegs pa'i rigs kyi bdag po 'jam
dbyangs a ra pa tsa lha lnga'i dbang yig cha rnams kyi lung dang bcas pa/ gsum pa rnal 'byor gyi rgyud la/ kun rig

rtsa ba'i ras dkyil du dbang / sgrub dkyil dbang chog sogs kyi lung / rgyud sde bzhi pa rnal 'byor bla na med pa'i skor la/ pha rgyud gsang 'dus mi bskyod rdo rje lha so gnyis
rdul dkyil du dbang / gsang 'dus 'jam rdor lha bcu dgu rdul dkyil dbang / gsang 'dus spyan gzigs lha bcu dgu ras dkyil dbang / de rnams yig lung dang bcas/ gshed dmar
lha lnga'i rdul dkyil du dbang sngon 'gro'i/ spros med kyi nyams khrid yig lung dang bcas pa/ 'jigs byed rwa lugs lha bcu gsum rdul dkyil du dbang / las gshin bskang ba
sogs kyi lung / ma rgyud skor la/ 'khor lo bde mchog nag po lugs/ lha drug cu rtsa gnyis kyi rdul dkyil du dbang / a mes zhabs kyi bde mchog chos 'byung gi lung / phag dkar
shes rab gsal byed kyi rjes gnang / dpyal lugs phag mo skor gsum gyi byin rlabs lung bcas/ grub rgyal lugs kyi tshe dbang lung bcas/ khyung nag rgyas nang sgrub skor man
ngag rnams kyi lung dang bcas/ seng gdong dmar po'i rjes gnang lung bcas/ gnyis med rgyud khongs su gtogs pa nor lha dbyu gu mched gsum gyi sgrub skor man ngag rnams rdo
rje gur las gsungs pa'i thun mong sgrub pa'i lha gsum gyi rjes gnang yig lung bcas/ dus 'khor nas gsungs pa'i thun mong sgrub pa'i lha gsum nang tshan rdo rje khyung khra'i
skor la sngags 'chang zung dpal bas mdzad pa'i khyung spod dkar chag ltar yongs rdzogs kyi lung / 'phags yul gyi slob dpon a bha yis bkram pa'i

phreng ba skor gsum dgongs don dkyil 'khor bzhi zhe gnyis steng / dA paN atsya zhes dgung lo stong dang nyi shu bzhugs shing tshems lan nyi shu brjes par grags pas bkral ba'i
dge legs su byed dkyil 'khor gsum bsnan pas/ dkyil 'khor zhe lnga'i ras dkyil du dbang nyin bco brgyad ma'i lugs su bskur ba mdzad / gsang sngags rnying ma'i skor la/
rdo rje phur pa'i rdul tshon gyi dkyil 'khor du/ chos rje bla ma dam pa dang / sa lo chen po dang / sngags 'chang kun rin rnams kyi yig cha'i steng nas stod las byang chub
sgrub pa'i dbang dang / smad las drag po sgrol ba'i rjes gnang / sa lo kun bsod kyis mdzad pa'i phur pa'i zhi ba'i sbyin sreg gi lung / bdag chen rgya gar ba'i 'phrin gzhung
dregs pa zil gnon dang / sngags 'chang kun rin pa'i dbang chog mthong ba rang grol/ rje rang gis mdzad pa'i bsgrigs rim rnams kyi steng nas gu ru drag dmar nyang lugs
kyi dbang dang yig cha rnams kyi lung / rta mgrin gsang sgrub byin rlabs/ sgrub skor rnams kyi lung dang bcas pa 'dod 'bum nang nas byin rlabs thugs dbang bsdus pa/ phyag
rdor dregs 'dul gyi dbang / bstan ma bcu gnyis kyi rjes gnang / tshe rta zung 'brel/ byang gter lcags gdong ma/ mda' 'phel ma rnams tshe dbang / khyad par rgyal ba'i
bstan pa rin po che'i sgor zhugs pa phal cher gyi rna bar ma thos pa'i gser chos snyan brgyud kyi skor la/ 'phags yul gyi paN grub rgya mtsho'i gtsug rgyan rnal 'byor gyi
dbang phyug dpal ldan bi

rWa pas rgyal yum bdag med ma las dngos su gsan pa'i gsung ngag rin po che lam 'bras bu dang bcas pa'i skor la/ tshogs bshad dang / slob bshad du grags pa gnyis las/ dang po/
tshogs bshad mkhan chen ngag dbang chos grags kyi yig steng nas/ sngon 'gro snang ba gsum gyi 'khrid/ rgyab rten lung gi skor la/ birWa pa'i rnam 'gyur drug gi sgo nas
bstod pa bla ma rgya bod kyi lo rgyus nas bzung yab rje bsod nams rin chen bar gyi bla brgyud rnam thar rnams dang gsung ngag byung tshul legs bshad 'dus pa'i rgya mtsho
rnams sngon du 'gro ba'i/ brgyud pa'i khyad par gnyis ldan gyi sems bskyed rnams dang / lam gyi dngos gzhi rgyud gsum gyi sgo nas dkri ba la/ thog mar slob ma rjes 'dzin
sogs/ dbang gi mngon par rtogs pa brgyad dang ldan pa'i rdul tshon gyi dkyil 'khor du rgyu dus kyi dbang bskur ba rtsa sngags aShTA'i bzlas lung dang bcas pa/ lus dkyil
'khrid kyi sngon 'gror/ thabs rgyud kyi gtso bo lam dus kyi dbang bskur ba yi ge brgya pa'i bzlas lung dang bcas pa/ gsang dbang gi 'khrid kyi sngon 'gror/ rje btsun rdo
rje bdag med ma'i ras dkyil du dbang bskur dang / sindhu ra'i dkyil 'khor du byin gyis brlabs pa bcas lta ba'i skabs su dam tshig rnam bshad dang bcas/ dngos gzhi'i 'khrid
brgyud gsum snying po'i legs bshad ji lta ba bzhin dang / rgyab rten lung la/ rje btsun gyi dkar chag nang bzhin glegs bam pod ser ma/ rgyal tshab dam pa'i dkar chag nang
bzhin pod

dmar ma/ bla ma dam pa'i pod nag ma la/ rnam thar ngo mtshar snang ba/ lus dkyil cho ga lam zab bla ma'i rnal 'byor/ 'khrid yig sbas don gsal ba/ gnad bcu gcig gnad drug dbang
po rab 'bring gsum gyis dkri ba'i 'khrid rnams gsal byed rnam bshad man ngag gi mdzod rnams dang / bskyed rim rnam bshad gsang sngags mdzes rgyan/ phyi dkyil rnam bshad
blo gsal bde 'jug lus dkyil rnam bshad bde chen bcud snying / yang de'i rnam bshad nyung ngus rnam gsal/ rdo dril bgrang 'phreng dgang blugs bum pa rnams kyi rnam bshad/
dam tshig rdo rje'i sgrub thabs sdig sgrib kun 'joms/ gsung ngag byung tshul dang khog phubs kyi zin bris gsung ngag bstan pa'i pad tshal bzhad pa/ brgyud pa'i khyad par
gnyis ldan gyi sems bskyed kyi cho ga dam pa'i bzhed srol/ slob ma rjes 'dzin nyams su blangs bde/ aShTA sogs kyi bzlas lung go bder bkod pa/ bdag med ma'i byin rlabs
bya tshul legs byas gtam gyi bdud rtsi/ dam tshig rnam bshad bag yod gtam gyi bdud rtsi/ lam dus rgyas 'bring bsdus gsum gyi rnam dbye bdud rtsi'i gtam bzang / snang gsum
dang brgyud gsum snying po'i legs bshad rnams kyi lung / ngag dbang chos grags kyi yig steng nas lam zab phyi ma'i byin rlabs yig lung bcas dang / rgyun gyi nyams len gyi
yi ge dkon mchog lhun grub kyi tshigs bcad ma dang / sngags 'chang chen pos mdzad pa ngor chen gyi brgyud 'debs kha skong bcas pa'i lung / bir srung thun mong

ba ngor chen gyis mdzad pa zur 'debs bcas dang / thar rtse paN chen gyi yig lung bcas/ gnyis pa/ khyad par du ngor lugs thun mong ma yin pa gsung ngag rin po che slob bshad
kyi skor la/ thog mar bla ma tshad mar bya ba'i phyir rnal 'byor gyi dbang phyug birWa pa la bstod pa a la la te nas bzung / rmor chen rdo rje 'chang gi 'khrungs rabs gsol
'debs kyi bar gyi bla ma brgyud pa la gsol ba 'debs pa'i skor gyi lung dang / rje btsun rin po che grags pa rgyal mtshan gyis mdzad pa'i bla ma rgya bod kyi lo rgyus nas
bzung / gnas gsar pa ngag dbang kun dga' legs pa'i 'byung gnas kyi rnam thar 'jam mgon kun blo rang gis mdzad pa'i bar gyi rnam thar skor rnams kyi lung / sngon du 'gro
ba'i sgo nas/ nyams myong tshad ma rgyud la skyed par byed pa'i khrid dngos ni/ rdo rje 'chang tshar pa chos rje'i gsung sgros 'jam dbyangs mkhyen brtse dbang phyug gis
zin bris su mdzad pa'i khrid yig gsang chen bstan pa rgyas byed kha'u brag rdzong pa'i bzhed pa ma nor ba la gzhi byas/ bum dbang rmi lam man gyi khrid 'phro lus pa rgyal
dbang lnga pa rin po ches mdzad pa dang / snang gsum gyi skabs su 'jam dbyangs mkhyen brtse'i gsung ngag byung tshul gyi zin bris kyi steng nas thog mar man ngag gi byung
tshul dang / byung ba'i chos la bshad bsgrub bya tshul gyi gsung bshad shin tu rgyas pa dang / gzhan yang gsung bshad kyi rgyab skyor du dgos pa'i yig cha rnams dam pa'i
phyag gzhes ltar mdzad de/

lam gyi sngon 'gro snang gsum gyi khrid shin tu rgyas pa zhag nyi shu skor dang / de skabs rnams su'ang bla ma lnga bcu pa rtsa 'grel rnams kyi steng nas gsung bshad mthil
phyin pa dang / sdom pa nyi shu pa rtsa 'grel gyi steng nas gsung bshad zhib rgyas dang / rje btsun gyi sdom pa nyi shu pa'i 'grel pa/ rtse mos mdzad pa'i chos la 'jug pa'i
sgo bcas kyi lung / de nas maNDal tshom bu lnga pa la brten pa'i brgyud pa'i khyad par gnyis ldan gyi sems bskyed ngor chen dkon mchog lhun grub pa'i yig cha ltar dang
/ des mdzad pa'i yig cha'i steng nas slob ma rjes 'dzin sogs dbang gi mngon par rtogs pa brgyad dang ldan pa'i sgo nas dpal kyai rdo rje'i rdul tshon gyi dkyil 'khor chen
por/ mus chen sems dpa' chen pos mdzad pa'i dbang chu dang / tshar chen gyi dbang chu'i gsal byed/ dkon mchog lhun grub kyi dbang gi mtshams sbyor chen mo sogs kyi steng
nas rgyu dus kyi dbang bskur ba yongs su rdzogs pa/ mkhyen brtse'i yig steng nas aShTA'i bzlas lung dang bcas pa/ dngos gzhi grol byed khrid la/ thog mar lta bas spros
pa gcod pa'i phyir du kun gzhi rgyu rgyud la 'khor 'das dbyer med kyi lta ba bsgom pa'i khrid dang / de skabs su dam tshig dang sdom pa'i gsum bshad shin tu zhib pa rje btsun
grags pas mdzad pa'i rtsa ltung 'khrul spong gi lung dang bcas pa/ de nas 'jam mgon a mes zhabs kyis yig cha'i steng nas bdag med lha mo bco lnga'i dbang / lus thabs
rgyud la dbang bzhi dang 'brel ba'i lam bzhi las/

thog mar bum dbang dang 'brel ba phyi bskyed rim gyi khrid sems 'dzin dang bcas pa/ bdag chen gyi yig cha'i steng nas lam dus kyi dbang bskur ba yig brgya'i bzlas lung dang
bcas pa/ de rjes nang bskyed rim gyi khrid sems 'dzin dang 'brel ba sogs bum dbang gi lam yongs su rdzogs pa/ de dag gi sgro 'dogs gcod pa'i skabs su phyi nang gi bskyed
rim/ dbang / rab gnas/ sbyin sreg sogs lam yongs su rdzogs pa cha lag dang bcas pa'i gsung bshad dpyis phyin pa/ gtum mo'i bde drod bskyed pa'i slad du ngag chos pa'i yig
cha'i steng nas bdag med lha mo bco lnga'i byin rlabs/ de rjes gsang dbang dang / shes rab ye shes dang / dbang bzhi pa dang rjes su 'brel ba'i lam la sogs pa mdor na nyams
khrid zab mo yongs su rdzogs pa zla ba drug gi bar du gsan cing de dag gi bar skabs rnams su/ 'jam dbyangs mkhyen brtse'i yig cha'i steng nas tshar gsum khug pa'i byin
rlabs/ ngag chos kyi yig steng nas lam zab thun mong dang / thun mong ma yin pa'i byin rlabs dmigs khrid dang 'brel ba/ mkhyen brtse'i yig cha'i steng nas bla ma rin 'byung
gi byin rlabs/ ngor chen rdo rje 'chang dang ngag chos pa'i yig steng nas bir srung thun mong ba dang / thun mong ma yin pa'i byin rlabs rnams lung dang bcas pa/ zhar
byung bir srung gsar ma'i dmigs khrid dang bcas pa/ mkhyen brtse'i yig steng nas brda don gsal ba'i byin rlabs/ ngag chos kyi yig steng nas lam sbas bshad kyi

byin rlabs/ nub pa rig 'dzin grags dang / kun mkhyen gyi yig cha'i steng nas rnam 'joms bir lugs kyi byin rlabs/ rje rang gi yig cha'i steng nas rten 'brel snying po'i srung
ba'i byin rlabs/ mkhyen brtse'i yig cha'i steng nas dbang bzhi'i brda tshig brgyud du bstsal ba'i byin rlabs gdams ngag rnams rdzogs pa'i tshe/ mkhyen brtse'i yig steng
nas sgrub pa lung sbyin gyi byin rlabs dang / gsang ba bcu'i rgyas 'debs pa/ mthar bstan pa gtad pa'i tshul du kun mkhyen gyi yig cha'i steng nas ga ya dha ra'i lugs kyi
mgon rkyang rjes gnang rnams legs par gsan no/ /de rnams kyi rgyab rten du lung dang bstan bcos tshad mar bya ba'i phyir gong tshogs bshad kyi skabs su bshad pa'i lam 'bras
pod dmar ser rnams kyi lung dang / gzhan yang snga phyir gsan pa'i lung gi skor la/ slob dpon rin po che bsod nams rtse mos mdzad pa'i mngon rtogs yan lag bzhi po/ dbang
gi chu bo chen mo/ zhi ba'i sbyin sreg rab gnas bzang po drug pa rnams dang / rje btsun gyis mdzad pa'i mngon rtogs yan lag drug pa/ bdag med ma'i sgrub thabs/ tshogs
'khor 'bring po/ las bzhi'i sbyin sreg dus mtha' ma'i cho ga rab gnas don gsal/ he ru ka'i chas drug brgyud pa'i bkra shis mtshungs med bla ma rnams dang / sa paN gyis mdzad
pa'i tshogs 'khor rtsod spong / 'phags pas mdzad pa'i tshogs 'khor bdud rtsi'i bum pa/ bla ma dam pas mdzad pa'i mngon rtogs yan lag drug pa/

mus chen sems dpa' chen pos mdzad pa'i mngon rtogs yan lag drug pa bya bral mar grags pa/ lam dus kyi nyams len/ dbang chu gsal ba'i me long / sta gon skabs kyi so shing sogs
kyi dgos pa bshad pa/ lam zab thun mong ba'i nyams len rnams dang / bdag chen rdo rje 'chang gis mdzad pa'i skor la/ lam dus kyi dbang bskur tshul/ lam zab thun mong ba'i
nyams len/ bdud rtsi ril bu sgrub tshul/ de skabs su dgos pa'i sman gyi rkang grangs rdor dril gyi rnam bshad/ dam tshig gi bshad pa 'khrul spong rab gsal/ lta ba 'khor
'das dbyer med kyi khrid/ lam sbas bshad kyi man ngag zin bris rnams dang / tshar chen chos kyi rgyal pos mdzad pa'i skor la/ lam 'bras brgyud pa'i gsol 'debs dngos grub
rin po che'i char 'bebs la bla ma phyi ma rnams kyi kha skong dang bcas pa / bla mchod dngos grub rin po che'i bang mdzod/ bla ma lnga bcu pa'i 'grel pa/ lam skor dgu'i
yi ge rtsa ltung bcu bzhi'i 'grel pa'i lung bshad/ dbang chu'i lhan thabs nor bu'i phreng ba/ bla ma rin 'byung gi nyams len/ phyi nang bskyed rim gyi rnam bshad nyi ma'i
'od zer gsung ngag brgyud pa'i bkra shis rnams dang / 'jam mgon mkhyen brtses mdzad pa'i skor la/ man ngag gi byung tshul dang / byung ba'i chos la bshad sgrub bya tshul
bcas kyi khog phug zin bris/ khrid kyi zin bris gsang chen bstan pa rgyas byed ces bya ba la nang gses su/ snang gsum/ rgyud gsum/ phyi bskyed pa'i

rim pa bar do yan gyi khrid/ nang bskyed rim gyi khrid bcas dang / bsnyen chen gyi yi ge/ bsnyen pa'i kha skong gi sbyin sreg rnams dang / bum dbang gi rmi lam man gyi khrid
kyi 'phror lus pa rgyal dbang lnga pa rin po ches mdzad pa/ mang thos klu sgrub rgya mtshos mdzad pa'i skor la/ kyai rdor rgyud gsum gyi brgyud 'debs/ slob bshad kyi brgyud
'debs byin rlabs pho nya/ snang gsum khrid yig zla ba bdud rtsi'i thigs phreng / rgyud gsum khrid yig nyi bzhon gsar pa'i thigs phreng la nang gses su/ lta ba 'khor
'das dbyer med/ phyi bskyed rim/ nang bskyed rim/ bum dbang gi 'da' kha ma/ bar do rmi lam/ sgyu lus bcas dang / khams 'dus pa dang po/ gnyis pa/ gsum pa bcas dang / brda
don gsal ba'i byin rlabs kyi yi ge rnams dang / mgon po bsod nams mchog ldan gyis mdzad pa'i tshogs 'khor chog khrigs/ rin chen bsod nams mchog grub kyis mdzad pa'i slob
bshad 'chad thabs/ rmor chen gyis mdzad pa'i lam 'bras bla mchod bsod nams rab rgyas rnams kyi lung dang bcas pa legs par gsan zhing khong du chud par mdzad do/ /gzhan yang
dpal ldan sa skya pa'i gser chos bcu gsum gyi nang tshan mchog bsgrubs pas thun mong zhar las 'byung ba dmar mo skor gsum du grags pa'i skor la/ ngag chos yig cha'i steng
nas rgyal chen indra bhu tis bkral ba'i phag mo zhal gnyis ma'i byin rlabs lung dang bcas pa/ spro lung pa kun smon dang ngag chos pa'i yig cha'i steng

nas slob dpon mai tri pas bkral ba'i rnal 'byor la rig pa 'dzin ma rtsen mo'i byin rlabs lung dang bcas pa/ zab pa'i yang zab nA ro mkha' spyod ma'i sindhu ra'i dkyil 'khor
du tshar chen sogs kyi yig steng nas dbang bzhi byin rlabs kyi tshul du bskur ba sngon du 'gro ba'i sgo nas 'jam dbyangs mkhyen brtses mdzad pa'i khrid yig dang / rgyal
dbang lnga pa rin po ches mdzad pa'i 'chad thabs mthong grol lde mig sogs kyi steng nas sngon 'gro thun mong dang/ thun mong ma yin pa/ bskyed rim rnal 'byor bcu gcig rdzogs
rim rtsa dbu ma/ bde ba dang 'ja' lus sgrub pa/ yab dang yum la brten pa'i 'pho ba/ mkha' spyod sgrub pa sogs cha lag yongs rdzogs kyi khrid/ a mes zhabs kyi yig cha'i
steng nas chos nyid dngos bstan gyi byin rlabs/ mkhyen brtse'i yig cha'i steng nas rtsa dbu ma che ba'i khrid dang bcas pa rnams dang / de rnams kyi rgyab rten du/ mkhyen
brtses mdzad pa'i mkha' spyod ma'i khrid/ mkha' spyod ma'i rnam bshad nyi zla bzang pos mdzad pa/ tshar chen gyis mdzad pa'i lus dkyil dang / rje btsun yab yum gyi 'pho
ba bcas dang / sangs rgyas dpal bzang gis mdzad pa'i byin rlabs bya tshul/ ring mo bas mdzad pa'i bsam mi khyab/ lnga pas mdzad pa'i mthong grol lde mig rje rang gis mdzad
pa'i 'chad thabs/ dbang rab pa'i bla ma'i rnal 'byor dang / sbyin sreg mkha' spyod sgrub pa/ rmor chen gyis mdzad pa'i bsnyen thabs dngos grub myur 'gugs rnams kyi lung
dang /

rmor chen gyi yig cha'i steng nas sa skya pa'i gser chos kyi nang tshan tshe dpag sprul sku'i rjes gnang lung bcas/ rmor chen gyi yig cha'i steng nas gser chos 'jam dpal nag
po'i rjes gnang sngon du 'gro ba'i lung la/ 'jam dpal nag po'i rjes gnang bya tshul gyi yig rnying / de'i nyams len zab mo gnad bcu gcig dang ldan pa tshar chen gyis mdzad
par grags pa/ de'i sgrub thabs gu ge paNDi tas mdzad pa/ yang sgrub thabs mdzad byang mi gsal ba bcas kyi lung / klu pa'i gser chos seng ge sgra'i ngag srung grol gyi
skor la/ seng ge sgra'i man ngag klu pa'i gser chos kyi yi ger yar klungs pas zhu dag byas pa/ seng ge sgra'i sgrub thabs kyi ngag 'don tshar chen gyis mdzad pa/ yang sgrub
thabs nyung ngu rmor chen gyis mdzad pa rnams kyi lung dang / tshar chen gyi yig cha'i steng nas sengge sgra'i rjes gnang / dkon lhun gyi yig cha'i steng nas seng ge
sgra'i rjes gnang bcas dang / gser chos mkha' 'gro ma seng ge'i gdong can gyi skor la/ byad ma 'bum rdugs kyi 'khor lor grags pa'i man ngag la nang gses su gdams pa byung
tshul/ rtsa ba'i sgrub thabs/ las tshogs nyer lnga bcas yod pa/ mkha' 'gro stong gi srog snying nang nas phyir bzlog pa'i thabs/ seng gdong ma'i man ngag yi ge bcu bzhi'i
las tshogs tshigs bcad ma/ tshar chen gyis mdzad pa'i sgrub thabs/ mkhyen brtses mdzad pa'i sgrub thabs rnams kyi lung / rmor chen gyi yig cha'i steng nas gser chos rdo
rje khyung khra'i rjes gnang lung

bcas dang / de'i chos skor la/ gser chos khyung khra'i lung gi skor 'di rnams gsan tshul gsan yig tu mi gsal yang gsan yod rtsis kyis bris pa'o/ khyung khra'i sgrub thabs mdzad
byang mi gsal ba mthar bstod pa shlau ka gcig dang bcas pa/ gtor ma 'bul tshul/ bong nga rten thabs/ khyi smyon gso thabs/ gnyan gso ba/ srung skud gdags pa/ sman la
brten nas mdze gso ba'i ril bu sogs rgyas par bstan pa/ rje btsun gyis mdzad pa'i bstod pa/ bzlas lung ster ba'i man ngag rnams kyi lung dang / sa skya pa'i gser chos bcu
gsum gyi nang tshan thun mong bsgrubs pas mchog zhar las 'grub pa dmar po skor gsum du grags pa la/ dkon mchog lhun grub kyi yig steng nas rigs byed ma ngor lugs thun mong
ma yin pa'i rjes gnang lung bcas/ 'jam mgon kun blo rang gis mdzad pa'i yig cha'i steng nas rigs byed ma tshar lugs thun mong ba dang / thun mong ma yin pa gnyis kyi
rjes gnang lung bcas/ ngag chos kyi yig cha'i steng nas gsang sgrub ku ru kulle lha lnga'i byin rlabs lung bcas/ thar paN gyi yig steng nas dA na shI la las brgyud pa'i ku
ru kulle lha lnga'i dbang / ngag chos pa'i yig cha'i steng nas gnyan lo'i lugs kyi dbang gi lha dmar chung skor gsum gyi rjes gnang lung bcas/ dkon mchog lhun grub pa'i
yig cha'i steng nas ngor lugs thun mong ma yin pa'i tshogs bdag gi rjes gnang lung bcas/ ngag chos pa'i yig cha'i steng nas tshogs bdag dmar chen phyag bcu gnyis pa thun
mong ma

yin pa'i rjes gnang / tshogs bdag dmar chen khyad par ba'i rjes gnang she'u lo tsA ba'i yig cha ltar dang / dkon mchog lhun grub kyi yig cha'i steng nas 'dod rgyal gyi rjes
gnang ngor lugs thun mong ma yin pa'i lung dang bcas pa/ sa skya pa'i gser chos dzam dmar srog sgrub kyi rjes gnang gong dkar rdo rje gdan pas mdzad pa'i rjes gnang gi yig
chung / rmor chen gyis mdzad pa'i rjes gnang bya tshul bcas kyi lung dang / chos srung gi skor la/ rdzong chung pa 'jam dbyangs grags pas mdzad pa'i mngon dkyil dang /
rdo rje gdan pas mdzad pa'i lhan thabs/ ngag chos pa'i zin bris/ rje rang gis mdzad pa'i yi ge rnams kyi steng nas/ bram ze chen po brgyud pa'i gur gyi mgon po gri gug lha
lnga/ bla ma mal los bzhed pa'i gur mgon lha brgyad/ bla ma brag steng ma'i gur mgon lha bcu gnyis ma gyi ljang lugs kyi mgon po lha bcu bdun ma/ snyan brgyud lugs kyi
gri gug lha lnga rnams kyi dbang / sgo rum pa'i yig cha'i steng nas ba ri lo tsA nas brgyud pa'i mgon rkyang gi rjes gnang thun mong ma yin pa dang / sangs rgyas rin chen
dang / thar paN gyi yig cha'i steng nas lo chen nas brgyud pa'i gur mgon lcam dral lha gsum sbrags te sgrub pa'i rjes gnang lung bcas/ sngags 'chang chen mo'i yig steng
nas gur lha brgyad kyi rjes gnang lung bcas/ tshar chen gyi yig cha dang / dbang rab pas mdzad pa'i gcig shes kun grol rnams kyi steng nas lha brgyad thun mong ma yin pa'i
rjes gnang / mgon

po rnam rol gyi mngon rtogs sogs kyi steng nas mgon po lha bcu gnyis ma thun mong ba'i rjes gnang / 'jam dbyangs grags pa'i sgrub thabs dang / mkhyen brtse'i tho yig sogs kyi
steng nas lha bcu gnyis ma thun mong ma yin pa'i rjes gnang / dbang rab dang ngag chos pa'i yig cha'i steng nas mgon po khro bcu'i rjes gnang lung dang bcas pa rnams sngon
du gsan nas/ grol byed kyi khrid la/ 'jam dbyangs mkhyen brtse'i dbang phyug gis mdzad pa'i khrid yig la zhwa lu mkhan chen gyi 'chad thabs sbyar zhing / zhal shes yig
chung sogs kyis brgyan te/ phyi khrid rdo rje brag rdzong la nang gi brag rdzong drag po sngags rgod/ gsang ba'i brag rdzong sems nyid ye shes kyi 'khor lo'i rtsal 'don
pa ste zab khrid cha lag yongs su rdzogs pa dang / mus chen sangs rin dang rngog bsod nams bstan 'dzin rnams kyi yig steng nas/ dud sol phyi sgrub dang / gsang sgrub kyi
rjes gnang / sngags 'chang steng nas zhal bzhi bsnyen dus dang / mtshar mdzad pho nya myur mgyogs sogs kyi steng nas sgrub dus thun min gnyis/ dkar po tshe 'phel thun min
gnyis rnams kyi rjes gnang / sngags 'chang yig steng nas dmag zor rgyal mo'i rjes gnang / tshar chen ngag chos sogs kyi yig steng nas beg rtse lcam sring dang / tshar
chen sogs kyi yig steng nas thun mong ma yin pa/ sngags 'chang yig steng nas dkar bdud lcam dral/ grwa mngon dzam dmar rnams kyi rjes gnang / lung gi skor la a mes zhabs
kyi gdung rabs rnam thar

chen mo dang / yab rje nyid kyi gdung rabs zhal skong drug pa'i lo rgyus mdor bsdus de bzhin dang zhes pa'i bar/ sa skya dang e waM chos ldan chos sbyong rags bsdus/ sa skya
bka' 'bum/ sa chen la gnyis dang / rtse mo'i gsung pod gnyis bcas pod bzhi/ rgyal sras thogs med/ ngor chen kun mkhyen/ mus chen sangs rgyas rin chen rnams kyi bka' 'bum
yongs rdzogs kyi lung / gzhan yang gdan sa 'di nyid kyi phyag len rdo rje phur pa/ bde kyai gsang gsum/ kun rig tshe dpag med sogs kyi sgrub dkyil/ yi dam chos srung rnams
kyi gtor bzlog bskang ba/ zhar byung sil gtor skor gyi yig cha la sogs pa gong ma na rim nas mdzad pa dang / yab rje rdo rje 'chang rang nyid nas mdzad pa'i chog sgrig
ljags rtsom skor la sogs pa/ lung gi tshogs dpag par dka' ba zhig legs par gsan to/ /de ltar gsan pa de dag kyang 'ol spyi tsam du ma lus pa phyag len phra mo tshun chad
kyang dpyis phyin par mdzad pa yin no/ /mdor na yab sras 'di gnyis jo bo rje dang 'brom ston pa'am/ rje btsun grags pa dang / sa skya paN chen gyi rnam thar dang tshul
mtshungs par yang srid snga ma rnams su'ang bla slob kyi 'brel pa zam ma chad pa zhig yin par mngon te/ de'ang rje 'di'i rtsa ba'i bla ma thams cad kyi nang nas yab rje rdo
rje 'chang mi'i gzugs can 'di kho na gtso bor bzung bar mdzad de/ nges pa don gyi rdo rje 'chang yin pa la gzhan rkyen gyis 'phrog par mi nus pa'i dad gus

bsam gyis mi khyab par mdzad do/ /'di skabs phyag len byang chad lta bur dgongs mchod dpon gyi las khur kyang gnang ba yin te/ rnam thar zhal gsung ma las/ bcu bdun lo la yab
rjes bka' stsal ltar/ /rtse mchod chen mo'i las 'khur lo gcig zhus/ /de tshe yab rjes gzhan la gsang nas su/ /lam 'bras tshogs bshad thog tu dbang rjes gnang / /byin rlabs
ljags lung mang po stsal ba'i skabs/ /gtor bzor rgyan bzo rdul tshon bzo ba dang / /dkyil 'khor bris thog dbang rdzas gshom sdud sogs/ /nam nyin med par ngal ba khyad
bsad nas/ /dang bstod spros bcas kho nar rem byas pas/ /yab rje dgyes pa'i gsung las 'di skad gsungs/ /de tshe kho las mkhas par byed rgyu med/ /de tshe kho yi snying rus
'di 'dra rer/ /zhes gsungs dgyes pa'i bzhad sgra yang yang mdzad/ /ces gsungs pa lam 'bras tshogs bshad gsan skabs dgung grangs bcu drug yin kyang bcu bdun du phebs tshul
'di cung zad yi ge pas nor 'khrul byung bar sems/ lo 'dir gdan sa chen po'i dbyar chos skabs 'jam mgon dbang gi mtshan 'chang gang nas tshad ma rnam 'grel thugs mtshor
bzhugs pas gsung bshad dang / dbu ma rtsa shes sogs la'ang gsung bshad gnang ngo / /chu stod tshes bzhi nas bzung 'jam mgon sku mched la rnam sras rigs can bco lnga'i rjes
gnang gnang dus kyi la nye rnams rje nyid kyi phyag bris 'khrul med du mdzad pa las 'di ltar ro/ /sa khyi zla6 tshes 4nas bzung sa skya pa kun blos rigs kyi

bu spun la rgyal chen rnam sras rigs can bco lnga'i rjes gnang sogs zab chos 'ga' zhig 'chad rgyu'i dbu tshugs nye'i tshes kyi nyin se 'bras dge 'dun pa'i gras/ sog po dge
slong blo bzang bkra shis gangs rir 'khor lo bde mchog gi sgrub pa la 'byon 'dod can nas/ dngul phor chung du 'bru bzang gis gang ba zhig dang / mdzod btags dkar thung dri
med zhig byin zhing / tshes 4kyi bzhi'i ser chen rjes gnang drag po'i bka' gtad bcas bgyid rgyu'i snga dro bde mchog nas lug sha khog bzang zhig bskyal zhing / rjes gnang
grub 'phral 'char can gzhung sa mchog gi dbyar mjal bka' lan rnams 'byor ba dang / mdzod par dag snang rgyud bskul 'dra mo skyes te dpal sa skya pa'i mdzod nag tu 'jog
rgyu'i gser rdo tshad dar tshon sna lnga'i 'dogs bcas dang / dngul rdo tshad rta rmig mar grags pa brgya tham pa/ tshes drug nyin rnam sras mthing ga'i rjes gnang byed skabs
bskyal zhing / tshes bdun gyi gar mkhan mchog ljang gu'i rjes gnang nyin gong gi dge slong des thod pa mtshan ldan nang 'bru dang glang po che'i sha// klu sman/ dri
bzang / me tog tsampa kas gang ba dang / ngos gsum la ma he nytse bzang ba re byin byung zhing / tshes dgu nyin rnam sras yang gsang las mkhan mdung dmar can gyi rjes gnang
nyin/ 'bras ljongs sa mtha' rgya li tsa byu ru nas gorSha'i blon po dzo Sha mo lo/ bsur pa shi ba

dra/ su pa Sha de bcas kyis khong rang gi don dag yi ge rten phran bcas bskur ba nas tshig ris 'di ltar 'dug ste/ dus gsum sangs rgyas bod khams sa steng gnam 'og gi sems can
thams cad kyi bde skyid khyed kyi phyag na yod do/ /bod khams kun gyi rgyal po las lhag pa/ sa skya bla ma khyed yin no/ /zer ba 'dug pas/ rjes gnang 'di skabs yong don
med pa'i tshig sgra la nye bzang ba dang / tshong dpon don grub dbang rgyal zer ba rogs su 'dug cing / mi sna dmag dpon yin zer ba de'i ming / sa thum shi Sha na Sha lu
She zer ba'i lu She de che ming yin zer ba dang / grwa pa yin zer ba'i mi skya dkyus ma'i chas can de'i rus ming la/ ban pa na de dang / ming dngos ram bu ti dza shi zer
ba gnyis kyang ngos 'phrad thog gang ci'i 'phros btang bas/ bla ma khyed dang mjal nas ltogs pa'ang med/ skom pa'am med/ sdig sgrib thams cad kyang dag song / bka' gang
gnang rgyu/ zhes skad gnyis pa bod ming gtam thom me ba de nas zer ro/ /zhes gsungs pa bzhin dang / zla ba de'i nyer lngar dpal ldan bla ma dam pa'i dus chen mkha' 'gro 'du
ba'i tshes nas dbu bzung ste/ bdun phrag gcig lha chen sprul pa'i gandho la chen po'i khyams stod du/ mchod rjes gzab ma ma tshang med par 'du bgyis te/ 'jam mgon khri
phebs pa mchog gi dbu g.yas gzhung skyor ba rnams nas sngon ma tshugs dus ji bzhin dang / bsnyen bkur ston mo 'gyed sogs yang dag bka' yis 'doms te/ log par smra ba

tshar gcod pa'i bstan bcos chen po tshad ma'i gzhung lugs grub mtha' phyi nang gnyis kas zhal gyis bzhes pa las/ nang pa'i gzhung lugs rgyal ba'i bstan pa rin po che dag par
sgrub pa'i ched/ dgra bcom pa chos skyobs la sogs pas 'phags yul du rig gzhung rnam dag spel bar mdzad mod/ de dag las kyang ches khyad par du 'phags pa ni dpal ldan chos
kyi grags pa'i bstan bcos tshad ma rnam 'grel zhes tshad ma'i bstan bcos rnams kyi nang nas mchog tu gyur pa 'di nyid/ sngon gyi lo tsA ba chen po rnams kyis ljongs 'dir
bsgyur zhing / bshad pa'i rgyun bzhugs pa ltar yongs rdzogs bstan pa'i mnga' bdag rje btsun sa skya pa chen po kun dga' snying pos dpal me dig pa dang / mes lhang 'tsher
ba sogs las tshad ma gsan pa dang / rje btsun rtse mos cha pa chos kyi sengge sogs la gsan cing / de bas kyang phul du gyur pa 'jam mgon sa skya paNDi tas/ rgya bod snga
rabs dag gi log rtog rnams lung rigs kyis sun phyung nas/ chos kyi grags pa'i dgongs pa 'khrul med du skyong bar mdzad pa sogs sa skya pa'i yab chos gras rang yin pas
na/ ring mo'i dus nas rje rdo rje 'chang chen po nyid kyi dgongs bzhed thun mong min par gdung rgyud rnams dang / 'dir bzhugs tshad ma ba rnams la gzhung skyor zhig byung
na ci ma rung dgongs pa dam pa'i thugs bskyed mngon du gyur to/ /lo 'dir phur sgrub skabs 'cham phod rol phod/ gos bem sogs gsar bzo mdzad pa rnams ni/ da lta rtse phyag
rtsis khra'i phur sgrub

gzab mar 'don pa 'di rnams yin 'dra zhing / gos bem rnams ni da lta mdos zab dang 'dres sam snyam mo/ /dgung grangs bcu bdun du phebs pa rgyal zla'i 'go tsam nas lo de'i gro
bzhin zla 'go tsam bar yab sras rnam gsum zhal rgyas te/ phun gling bzhugs g.yab tu bcom ldan 'das dges pa rdo rje'i gzhi bsnyen la bzhugs skabs/ yab rje mchog la gzigs
snang ngo mtshar can rnams gong du song zhing / 'jam mgon dbang gi mtshan can gang gi 'od gsal du/ gzim chung phun tshogs dpal 'bar na/ rus pa'i rgyan drug 'dug pa/ gang
gi yab rje rigs kun khyab bdag nyid nas/ spyi bo'i 'khor lo mi bskyod pa/ rna chis bdag nyid 'od dpag med sogs rgyud tshig rnams gsungs pa dang mnyam nas so sor bstsal ba
zhig byung gsungs pa ni/ rgyud don mkhyen pa'i mkhas grub rnams kyis gzigs na sku tshe 'dir/ rdo rje theg pa nas gsungs pa'i 'khor 'das gnyis med kyi spyod pa rnam gsum
mthar phyin te/ e waM zung 'jug mngon du gyur pa'i grub rtags su gor ma chag gam snyam du sems so/ /de ltar gzhi bsnyen grol nas dga' ston sogs rgya cher mdzad pa gzhi grub
kyang lo rgyus gsal bar mi snang / lo 'di'i khrums zla'i yar tshes nas/ yab rje rigs brgya'i mgon po mchog nas/ rigs sras sku mched/ gnas gsar mchog sprul/ 'phan yul
bco brgyad gzim 'og sprul sku rnams la/ gong du bkod pa'i dbang chen dang rjes gnang zur bka'i rigs/ rdor phreng dbang dang grub

brgya'i byin rlabs/ gdung rabs sa skya bka' 'bum gyi lung gang 'gro dang / yang rje nyid mdzad kyi grangs sogs ljags lung phon che ba de nas smin zla'i bcu gcig nyin phyug
po dbu rtse'i ne'u gsing du shar gzigs/ ri bya sder ma lho gzigs/ phyag 'tshal sgang mchod rten du nub gzigs/ ga ra zhing gsar du byang gzigs bcas lho byang cha snyoms te/
byang pas lha bsangs rgyas pa sngon 'gro'i sme brtsegs/ de'i grib glud/ brgya bzhi rnams mdzad pa'i glud rnams phyogs bzhir brdzangs pa gnang / lho pas gtor ma brgya rtsa/
'byung bzhi/ cha gsum/ so 'brang / tog gzung / gtsug lag mdo bzhi rnams klog 'don/ gnas brtan phyag mchod/ bsam myur ma/ sgrol bzlog rnams smin rgyas/ mgon khang mtshan
thogs/ bon gyi phyA 'gugs/ sgrol ma dang gser 'od mtshan 'don rnam rgyal stong mchod sogs rim gro rgya cher sngon 'gro'i dmar phyogs dga' ba gnyis pa'i srod kyi cha mkha'
'gro 'du ba'i dus kyi tshe gsang khog tu/ gnya' nang sngo ra'am do ma ra yang grags pa'i bdag mo 'chi med dpal 'byor bzang mor grags pa gang gi rigs sras sku mched kyi
khab tu bzhes/ mtshan gyi mnga' gsol yang yab rje mchog nas mdzad/ rnam thar rtsa ba zhal gsungs ma las/ bco brgyad pa la dbus 'grul chen mo'i thog /'gan 'khur ma dgos
bzos bde gu yangs skabs/ /lus sems skyid po kho na'i ngang la song / /zhes pa ltar dgung grangs bco brgyad par rje

rdo rje 'chang yab sras rnam gsum/ rje btsun drung 'chi med bstan pa'i nyi ma/ bdag mo 'chi med dpal 'byor bzang mo/ sku zhang 'gro mgon pa dang / chos lung pa gnyis mdzod
pa gsol gzims sogs drung rigs/ ban tshang pa sogs dpon g.yog skabs su babs pa dang bcas/ gtso chen gong sa phyag na padmo 'chang ba mchog gi mjal phyag dang 'brel gang gi
rigs sras zung khrir phebs gsar 'jags legs 'bul gyi skyes dang / chabs cig jo shAka rnam gnyis sogs/ gtsang dbus lho byang gi gnas rten rnams la mchod 'bul/ dge 'dun gyi
sde rnams su bsnyen bkur dang / skye bo'i tshogs la zang zing dang chos kyi sbyin pas tshim par bya ba'i slad du/ 'di ga gdan sa chen po nas/ lcags byi rta zla'i tshes la
chibs kyi kha lo bsgyur te bar lam gyi mdzad sgo rnams gong yab rje kun blos rnam thar skabs rgyas par smos pa bzhin dang / lha ldan du bzhugs tsher lcang can du bzhugs
te yab rje rdo rje 'chang nyid gdan sa nas phebs gong zhabs snyun tshul bzhes pa bar lam phal che drag skyed bzhes shing / slar stod lung chab tshan du phebs pas sing drag
gis nag zla'i tshes bcur/ gong sa rgyal dbang thams cad mkhyen pa blo bzang bstan pa'i dbang phyug 'jam dpal rgya mtsho dpal bzang po'i mjal phyag dang / tshes bzhi la
khri mjal dngos gzhir sku mdun du maNDal gsung bshad dang bcas/ 'bul ba zhabs brtan zhal bzhes zhu ba/ rten gsum gyi ljags bshad sogs mdo rgyud rgya mtsho thugs su

bzhugs pa'i rgya cher spro ba dang bcas yab rje rdo rje 'chang nas mdzad cing / 'bul dngos sogs ni rmugs 'dzin dbang po'i gan mdzod la co 'dri ba'i sgo 'phar yangs por phye
ba'i dngos skyes 'bul ba mdzad pa zhib cha mdzod deb sogs su gsal ba las 'dir ha cang mang bas 'brir ma lang ba bcas/ gong sa chen po zhabs pad yun brtan gyi mchod rdzas
su 'bul bar mdzad/ rtse po ta la'i mchod khang rnams su/ mchod tshogs rab 'byams dang bcas bstan 'gror phan pa'i thugs bskyed smon lam rgyal sras kun tu bzang po'i rnam
thar gyi rjes su 'gro ba mdzad thog de skabs kyi srid skyong mtsho smon gling pa dang / bka'i gung blon chen po rnams su'ang so so'i go babs dang bstun pa'i phyag skyes kyi
dngos po spam mtho ba bstar bar mdzad skabs gzhung sa mchog nas snga phyi bar gsum du/ skur gsos kyi dngos skyes spam ha cang mtho ba dang / gsol ston gyi rim pa yang
rgya cher bstsal te/ sa ga'i tshes gcig la phebs phyag skabs gsol ston thog dngos po bzang dgu gya nom pa'i gsol ras sogs de skabs kyi mdzod deb sogs su gsal ba bzhin stsol
thog dgyes pa'i 'dzum zhal lhug par bstan/ de dag gi bar skabs rnams su thel gyi gnas gzigs mchod 'bul sogs gnang tshul gong du sa chen kun blo'i rnam thar skabs rgyas
par smos pa bzhin dang / de nas chibs bsgyur te/ yer pa/ na landra/ rgod dkar la brgyud bsam yas sogs lho kha dang sgang brgyud lo 'di'i smin zla'i tshes

'gor gdan sa chen po 'di nyid du ser phreng gis sner 'cham mgon byin rlabs can rnams kyang phebs pa phebs bsu'i tshogs shin tu rgyas pa dang / bla brang zam sner/ 'dir bzhugs
sku ngo rnams dang / drung rigs ser skya sogs nas mjal dar phul te/ skye pho mo'i gzhas bsu dang bcas/ gzhi thog pho brang du bde bar phebs te/ de'i sang tshoms chen du
dga' ston bzhugs gral dang / de nas bstan srung rgya mtshor gtang rag sogs mdzad/ gong sa mchog tu 'bul rgyu'i zhal gyi bsrung 'khor dang chabs cig rigs sras sku mched
la'ang 'khor lo re stsol bar mdzad do/ /dgung grangs bcu dgur phebs pa/ nag zla'i tshes 'go nas bzung / rigs sras sku mched/ yar klungs mchog sprul/ ngor bla khag zhabs drung
rnams dang / bco brgyad sku mched sogs sa lugs kyi bstan 'dzin drag bsdus rnams gtso bor smos gzhis byes nas don gnyer can mang du 'dus pa'i tshogs la/ yab rje rigs
kun khyab bdag rdo rje 'chang nyid nas/ bstan srung rgya mtshor 'phrin 'chol dang 'brel nyi ma me bzhi 'grub sbyor nas dbu bzung / gong du bstan pa'i bya rgyud dbang chen
rnams dang / blo sbyong gi skor sogs chos 'khor rgya che ba dang / sa ga zla ba'i tshes gcig nas bzung gong 'khod kyi zhal slob skal ldan bcu phrag lnga lhag tsam la/ rje
btsun sa skya pa'i yab chos bla na med pa gsung ngag slob bshad bstsal ba'i chos kyi rnam grangs rnams gong du bstan pa bzhin gsan bsam mthar phyin pa mdzad cing / chu
stod

zla nang gong sa rgyal dbang mchog nas lugs gnyis thugs 'gan bzhes pa'i legs skyes bstar ba dang chabs cig gang gi rigs sras sku mched la sngon du tham ga che chung gsar pa
mdzad pa/ 'di skabs yab rje'i bka' bzhin 'di ga'i rten ji snyed pa dang gong sa rgyal ba'i dbang po sogs la tham phud 'bul ba bcas mdzod 'dzin par bka' sdom gyis 'khor skabs/
skabs gang ci'i gsung shog legs lam dge ba skyes bzang gis spa bas mtshon/ rin po che khams brgyad kyi dzhaikShi las grub pa'i mkha' spyod rdo rje btsun mo'i snang
brnyan che chung gsum rje rdo rje 'chang yab sras zhal rnam pa gsum la dgyes bstsal dang mnyam du/ gang gi yab rje mchog la phan khang dpon po sogs nas nA ro mkha' spyod
ma'i 'dod chos zhu ba skabs 'grig sogs la nye 'grig par byung / lcags glang lo de'i bar seng zhig tu rigs sras 'jam mgon dbang gi mtshan can nyid nas dpal chen rdo rje gzhon
nu'i dus grangs kyi bsnyen mthar phyin par mdzad skabs mgo zla'i bcu gsum tho rangs zha lu yin snyam pa'i gtsug lag khang zhig 'dug pa/ phyi rol na khyung nag gi snang
brnyan sku zhig dang / phor pa zhig snang ba gang gi yab rje mchog nas phor ba 'di sngar dang mi 'dra ba'i yag tu song 'dug gsungs pa 'dra po dang / de'i phu de na 'jam
mgon sa skya paNTi ta'i snang brnyan shin tu sgros pa zhig la rang res phul snyam pa'i sa zhu rgya mdud ma zhig bzhes nas/ zhal 'dzum dpag med mdzad mur bzhin ras la nyi
ma shar ba zhig dang / yang rgyal

zla'i bcu gsum tho rangs/ 'jam mgon sa paN zhal 'dzum can dang / jo bo rje'i thugs dam sgrol ma zhig sgo rum ye shes mgon po gzi gdangs can du bsgyur ba zhig dang / rta zla'i
tshes bzhi'i tho rangs/ lha ldan bcu gcig zhal gtsug lag khang yin snyam pa zhig bzhugs khang ha cang mi legs pa'i nang 'jam dbyangs kyi sku zhig gi sku pang na/ rgya
khab mang po dang sha sbrang sogs yod par/ yab rje rdo rje 'chang nas 'di 'dra'i byin rlabs la chod gang yod rang rer yod na bzhugs khyim dga' ba zhig chos yong gsung mur/
de na mgon khang zhig 'dug par yab rje nyid nas 'dir las gshin gyi sku mtshams zhig mdzod dang gsungs mur nyid nas/ o~M ka la ru pa hU~M phaT/ zhes gsungs mur/ sku yod
snyam pa zhig mdun/ tsandan dmar po'i sgrub khung nang chu nag thing nge zhig gis gang 'dug dgongs pa sogs mnal lam ngo mtshar can 'di rnams/ sa chen kun blos phyag rtags
thor 'god par mdzad 'dug pa zhig zhal bshus pa legs shing / de yang sa paN gyi snang brnyan sgros gtsang ba nyi ma shar ba dang bcas pa/ sa bstan dar rgyas yun brtan dang
/ 'on kyang sa bdag klu gnyan gyi gdon gnod thu bar/ mnyen por rdo rje khyung gi sgrub pa dgos pa dang / bcu gcig zhal dang 'jam dbyangs bzhugs khang mi legs pa sogs ni/
ring min bod 'dir dmag sogs kyi rkyen pas rgyal dbang yab sras sogs kyi mdzad 'phrin la cung zad gnod 'gal che bar/ nyid nas las gshin ni mtshon

pa tsam ste drag las dmag bzlog mang du gnang dgos pa'i rtags mtshon du nges snyam te/ rgyal dbang padma ka ras kyang / bal bod mtshams su dbang gi ming can 'byung / /mtha'
dmag bzlog pa'i rten 'brel de la yod/ /ces lung bstan pa dang 'dra bar sems/ gzhan yang lo phyi nang 'di rnams su sgo rum ye shes mgon po'i drung du yab rje rdo rje 'chang
gi bka' bzhin gong sa rgyal ba'i dbang po dgung skeg snga bsu'i zhabs rim du/ 'jam mgon sku mched rje btsun drung bco brgyad sku mched sogs/ chog gra bcas nas bskang 'phrin
nyin grangs du ma mdzad cing / bar seng rnams su yab rdo rje 'chang la gong du bshad pa'i dmar po skor gsum gtso bor smos pa'i gser chos bcu gsum gyi skor rnams kyang
gsan bzhes mdzad/ lo 'dir gro bzhin zla bar dpal chen rdo rje phur pa'i sgrub mchod kyi rdo rje slob dpon thog mar mdzad skabs yin te rnam thar zhal gsungs ma las/ bcu
dgu pa la yab rje'i bka' bzhin du/ /phur sgrub chen mo'i rdo rje slob dpon byas/ /de tshe sgrig lam kun spyod ma lus pa'i/ /'gan 'khur gang yod bdag la 'bog par mdzad/ /rnam
'dren yab rje thugs rje che drags pas/ /grwa mangs rnams nas bdag la brtsi 'jog med/ /de tshe skabs shig bdag gis yab rje la/ /sku zhabs rang gis mi mang thams cad la/
/thugs rje'i zhal 'dzum du ma mdzad drags pas/ /bdag la brtsi mkhan mi 'dug ces zhus pas/ /drin can bla ma'i bka' las 'di skad

gsungs/ /a ma jo jos bstan bshig yong ba la/ /de tshe kho yi don rang bcur rgyu red/ /ces gsungs sang nyin nas bzung rdo rje 'chang / /zhal dkyil nag par mdzad pas dga' mo
byung / /zhes gsungs pa ltar dang / 'khor lo bde mchog gi gzhi bsnyen sbyin sreg bcas lo gang mdzad pa yin te/ rnam thar rtsa tshig las/ nyi shu pa la dam pa'i bka' bzhin
du/ /bde mchog nag po lugs kyi gzhi'i bsnyen pa/ /las bzhi'i sbyin sreg bcas pa lo gang byas/ /de tshe bar chad gzhan gyis ma tshugs kyang / /lha lcam rdo dmar ba der rigs
kyi bu/ /ngo mtshar khyad 'phags bltams pa de 'phral gshegs/ /bdag gi bsnyen sgrub sbyin sreg byed lugs la/ /yab rje shin tu dgongs pa rdzogs na yang / /bu chung ma bzhugs
rkyen sogs 'ga' zhig la/ /brtan pa'i yab gcig rdo rje 'chang chen la/ /thugs 'byung bzhes te gzhan don dgongs pa gtad/ /zhes gsungs pas shes nus so/ /dgung grangs nyi
shur phebs pa chu stag dbyug zla tsam la bsnyen pa sbyin sreg bcas grol bar/ de skabs mtshan rtags sogs ngo mtshar du ma byung yod pa gzhir grub kyang lo rgyus gsal ba
ma mthong zhing / lo 'dir zangs ldan nye 'dabs rmu rdzing mgon khang rten bcas me bzhes kyi dus rtags bod spyir ngan pa yab rje rdo rje 'chang mchog thugs ngal bzod glags
med pas rgyal ba yab sras sogs la snyan 'bul gyi zhabs rim mdzad gal che ba zhu gnang mdzad pa dang dus mtshungs tsam la/ paN chen blo bzang dpal ldan ye shes rgya nag tu

dag zhing la dgongs sku gegs bzlog med kyi rnam pa shar ba la rje yab sras nas rnying ma rgyud 'bum tshar lnga bcur nye ba gsungs sgrogs gnang zhing / sgo rum sogs su bskang
'phrin la nyin grangs du ma thugs gzhol ba'i skabs so/ /dgung grangs nyer gcig pa la yab rje'i bka' bzhin dus mdos chen mo'i rdo rje slob dpon mdzad tshul rnam thar rtsa
tshig las/ nyer gcig pa la yab rje'i bka' bzhin du/ /sa skya'i dus mdos chen mo'i slob dpon byas/ /de tshe nyer gsum dus mdos grol snga bas/ /yab rje cung zad dgongs pa
ma dgyes te/ /bdag la rdo rje'i bka' nan 'di ltar phebs/ /'o byung de rigs mdos chen dbyangs res ni/ /nged rang tshogs la 'gro skabs gnyan mgon gyi/ /dam tshig bskang ba'i
phyur ma tsam las mdos/ /'di bzhin gyis shig rang re'i phyag len rnams/ /myur du nub par 'dug go gsung ba las/ /bdag ni sems rgyud ngar bas 'di skad zhus/ /da nang 'cham
sku gdan 'dren kho la yang / /gur phug grwa pa rin chen slebs ma byung / /skya bo dpon la mgo rkang sgrig rgyu med/ /bdag gi grwa tshang mchod dpon kho pa la/ /'di rnams
nged la brnyas bcos yin nges pas/ /brgya phyag khol la tshogs dka' gcod byas kyang / /brgya phyag yin zer sgur tsam su yis 'gel/ /tshogs skal gcod pa yang ni su yis byed/
/'di tsho'i kha ya bdag gis mi yong zhes/ /zhus pas yab rje'i bka' las 'di skad gsungs/ /ha cang ngan langs btang ba'i skyon 'dra bas/ /bca' yig de yi 'bru snon dgos
par 'dug /gsungs pa'i don

bzhin sang nyin tho rengs der/ /brgya dpon dbu mdzad grwa tshang mchod dpon rnams/ /nged kyi gam du bkug nas bca' yig bklags/ /rang gis gang shes rdzig rdzig dpe med btang
/ /gsol ba'i thog tu dbyangs dpon thams cad la/ /bca' yig bsgrags la dbyangs kyi ring thung tshad/ /nged kyi lcam ze'i sbugs nas lag brda byed/ /de la ltos nas ring bar rgyong
dgos kyi/ /da dung nga yis bkod pa mi byed na/ /dus mdos slob dpon nged kyi mi yong bas/ /nga ni tshogs nas log nas 'gro nges yin/ /byas pas nyer bzhi'i dus mdos grol
ba'i skabs/ /srod chen phag sna zin pa'i dus slebs 'dug /dbyangs sbyongs grub nas yab rje'i drung phyin pas/ /yab rje gzims nas bdag la su yin gsungs/ /bdag yin zhus pas
bla ma byang chub sems/ /thugs 'gal zhi nas bzhad sgra dang bcas pas/ /bdag la a da do tshe jo legs khos/ /bstan bshig 'di 'dra yong ba e ma mtshar/ /'di 'dra'i mdos chen
ha cang rgyas drags pas/ /da ni ma byed grwa pa 'o brgyal gsungs/ /bdag gis 'di tsho ga tsam gal na'ang gal/ /mdos chen mgyogs su mi gtong thag chod yin/ /zhus pas thugs
rje che gsungs bzhad mo mdzad/ /nyer dgu'i gtor ma thebs nas yar slebs skabs/ /yab rje thugs nyams 'ur ba'i rnam pa yis/ /rab dkar lha gos srid du ring ba zhig /bdag
dang nu bor stsal nas 'di skad gsungs/ /rang re'i 'khrul zad rje btsun sa skya pa'i/ /bstan pa rin chen da ni zin song gsungs/ /

de ring khyed kyi sngags dpyangs ring mo'i skabs/ /nged kyis bzlas pa lnga brgya song zhes gsungs/ /ha re rdo rje mdzad nas bzhad sgra bcas/ /gzim spyil sgrub khang che la
phogs song lags/ /zhes pa ltar mdzad nas/ rgyal zla'i nang rgyal ba tshe mtha' yas pa'i ljags bsnyen zla gang mar gzhol bar mdzad/ 'di skabs yab rje kun blo nyid 'di ga'i
gdan sa'i sku rim chen mo'i zor 'dzin mdzad rgyu'i dpal chen rdo rje gzhon nu'i ljags bsnyen zla gsum mar bzhugs skabs dang / rdo rje'i sku la rtag brtan gzhom gzhig bral
yang / snyigs dus kyi sems can rnams bsod nams dman pas/ zhabs 'bam chab bsags sogs mtha' ma'i snyun gzhi'i 'go bzhes par/ gzhung sger nas zhabs brtan rgya cher 'bad sgrub
mdzad kyang drag skyed ma bzhed par brten rje nyid sogs nas/ zla mjug sku rim chen mor yang ma phebs na ji ltar lags kyi snyan zhu mdzad pa'i phyir phebs su/ spyir lhag
pa lha'i ljags bsnyen yang dag don ldan snyun gzhi mthu med de lta bur ji snyam du yang mi sems par sku srog phangs med du mdzad pa'i 'bras bu mthar phyin pa dang / yang
sgos rje btsun sa skya pa'i gdung rabs phyis 'byung 'di bzhin mdzad mkhan rnams la sri ngan gyis mi brdzi ba'i phyir/ da lam cis kyang phebs dgos gsungs te phur bzlog
gi tshogs dbu rdo rje slob dpon gnang skabs kyang ngo mtshar rdzu 'phrul gyi mdzad pa 'di ltar mthong ste/ snyun gzhi de lta bu la ni/ 'jig rten na skye bo phal che drag
zhan ji snyedapa

dag rnga rol me nye sogs spang bya dang / zas spyod sogs 'phrod bsten 'dzol med bgyis kyang ngal ba 'bras med du song ba mang zhing / yab rje nyid nas de rnams blang bya lta
bur mdzad kyang / sku la cung zad kyang ma gnod pa'i khar bder song ba'i tshul gyis gtor bzlog mthar phyin gnang ba dang / de nas sku'i 'phrod bzhes gnad snun mdzad rgyu
lta bus tshoms dmar mkha' spyod tu phebs te/ sku khams re 'jog kho na la zhabs pad yun brtan gyi bgyi ba mtha' dag 'bad sgrub dang / 'di skabs kyang skal ldan rnams la
rjes gnang zab mo'i rigs sum cu tsam dang / lhag par rje nyid sogs zhal ngo rnams kyi dbu byed phyag gnyer sogs drag zhan ji snyed par bzhugs khri padma can gyi steng nas
rnam sras ser can gyi rjes gnang bstsal te/ 'byung 'gyur bstan srid kyi bgyi ba mtha' dag yar 'phel 'thus ma shor ba dgos rgyu'i bka' bkod dang / phur sgrub skabs 'grem
rgyu'i dra phyed nor 'phreng phye phur sogs bzang gos las bskrun pa ngo mtshar can deng skabs kyang snang ba 'di rnams gsar bskrun zin te gzigs lam du yang phab pa sogs la
bstan 'gro'i don kho nar nam yang lhod pa med thog kha'u dang mang khar chab tshan 'phrod bzhes rnams kyang gdul bya'i re skong tsam du chibs bsgyur gnang tshul bstan kyang
/ gdan sa 'di nyid kyi bstan srid la sku gegs bzlog med dang / gdul bya rnams kyi bsod nams dus gcig tu zad par brten/ 'di bas zhing khams gzhan du 'gro don rgya che
bar

gzigs te/ le lo can rnams brtson 'grus la bskul ba dang / rtag 'dzin can rnams chos la bskul ba'i phyir lo de'i snron zla phyi ma'i tshes gnyis kyi nyi dro'i khar ngo mtshar
ba'i ltas du ma dang bcas re zhig gzugs sku'i bkod pa chos kyi dbyings su bsdus par brten/ rigs sras 'jam mgon sku mched zung / rje btsun bdag mo sogs dang / mdzod pa sogs
zhabs 'bring pa rnams dang bcas pa thugs ngal bzod glags med pa 'jig rten pa'i gtam dper/ byi phrug thang skyur ri ma spang nas bu dor gyi ngang tshul la ci mdzad rol
med du gyur pa'i tshul rnams yab rje gang gi gsol 'debs phyogs rgyal ma'i sbyar byang las/ snyigs ma bas kyang ches snyigs ma rtags tsam 'dzin pa la nye ba'i dus 'dir bde
bar gshegs pa'i bstan pa rin po che spyi dang / bye brag rje btsun sa skya pa'i bstan pa rin po che la bzlog tu med pa'i sku gegs dang / khyad par bdag sa skya bdag po'i
gzugs brnyan dbang gi ming can dang / bdag gi nu bo e waM bzang po/ a Ni kun dga' bsod nams bstan pa'i nyi ma dang kun skyid chos skal bzang mo/ a lce 'chi med bstan pa'i
nyi ma/ lcam 'chi med dpal 'byor bzang mo ltos par bcas pa'i bsod nams kyi nyi ma dgung du nub pa'i dus dang / khyad par skal dman dbang gi ming can bdag gis bskal pa
dpag tu med pa nas bsags pa'i las ngan gyi 'bras bu thog tu smin pa'i dus 'dir kho bo'i lus kyi srog chad pa dang / gdong gi mig ldong ba/ pang

pa'i nor bu bor ba'i dus mthong ba'i skabs su kho bo sa skya pa'i gzugs brnyan 'u thug cing / hon 'thor ba/ skal pa dman pa/ mya ngan drag pos non pa khos ngu ma lab kyis sug
bris su bgyis pa 'dis dpal ldan bla ma'i thugs dgongs rdzogs pa dang / bdag sogs sems can thams cad sdug bsngal drag po las grol ba'i rgyur gyur cig zhes gsungs pa ltar
dang / dgung zhag ring 'jam mgon sku mched nas/ dpal 'khor lo bde mchog grub chen nag po pa'i lugs kyi rdul tshon gyi dkyil 'khor sgrub cing mchod pa dang / rje btsun 'chi
med bstan pa'i nyi ma nas mkha' spyod ma'i sgrub mchod/ btsun mo a Ni drung kun skyid lags nas kyang / dgongs rdzogs sgrub mchod chos sde lho byang 'dus tshogs res skor
gyis/ kun rig kyai rdor/ gsang 'dus/ 'jigs byed ro langs brgyad skor/ bdag med ma/ phur pa/ gur drag rnams kyi dkyil 'khor zhal phye ste mchod pa'i tshogs rgya chen dang
bcas/ dkyil 'khor gyi gtso bo rnams dang / rigs bdag yab rje rdo rje 'chang nyid dbyer med par/ sgrub cing mchod bstod gsol ba 'debs pa/ bdag 'jug dbang bzhi len pa sogs
dang / sku spur yid bzhin gyi nor bu rin po cher/ tshoms dmar du mchod tshogs dbus su gdan drangs te/ zhal ngo rnams kyis mtshon nye 'khor lha sde mi sde sogs nas byin
rlabs zhu bar mdzad rjes rgyud sde nas bshad pa'i sku gdung chas bzhugs kyi/ lha khang mkhan chen sogs nas dus mtha'i cho ga'i sgo nas byin

zar spur sbyong dang / gdung rus rnams btul te satstsha dri med snying po can 'bum brgal ba/ bla ma yi dam chos srung nor lha bcas kyi sku spar grangs med btab/ chos lhun ri
sgang sngags drug sogs nas bla mchod/ smon lam/ gsol 'debs le tshan rnams la/ rtag 'grus dang / mang ja/ brgya mchod/ stong mchod/ snyan shal sogs ni grangs las 'das pa
bcas/ 'jam mgon dbang gi mtshan 'chang nyid mdzod pa bcas nas bka' 'khor gyis 'doms par mdzad cing / gzhan yang skabs der gdan sar bzhugs mus/ yab rje dam pa gang gi dngos
slob/ yar klungs mchog sprul nam mkha' legs pa mchog nas bdun gsum ring gi kyai rdor sgrub mchod/ bco brgyad mched sogs nas kun rig sogs dgongs pa zab mo rdzogs thabs
rgya che rgyun 'khyongs su mdzad skabs spyi sger nas bsnyen bkur zab mos dus 'das shing / dgung zhag thim nyin mchod sprin dang / dge 'dun bsnyen bkur/ sbyin gtong rgya cher
sogs mdzad skabs rnams su nam 'kha' mdangs gsal zhing / 'ja' 'od 'khyil ba dang / me tog gi char ni rtag par khor mo yug dang lo ltar dus dran gyi thog tu'ang 'bab pa
sogs zhib cha gong yab rje mchog gi rnam thar bzhin dang / gzhan yang lha ldan jo shAka rnam gnyis kyis mtshon/ dbus gtsang mnga' ris lho phyogs gnas rten rnams la mchod
'bul/ gong gsal de rnams kyi dgon grub mtha' ris med bzhi brgya brgal tsam la/ mang 'gyed bsnyen bkur/ sa

lugs ngor mus yar lung gong dkar sogs sngags dgon rnams su rgyud sde khag gi sgrub mchod dgos cha bcas pa rgya che ba dang / rgyal dbang yab sras/ dge ldan khri pa/ gling khag
gi hu thog thu'i rigs sogs dang bar gyi sprul sku rnam gsum/ yab rje bde bar gshegs pa de nyid kyi dbu bla khag sogs zur 'bul 'os pa rnams la bsngo rten mtshan grangs
na bza' skor spyad sogs rgya dpangs che ba/ khyad par dngul srang chig stong chig brgya re bdun zho drug gser srang brgyad cu gya brgyad dang zho phyed brgyad las grub pa'i
byang chub mchod rten rin po che'i phra rgyan gyis phyug pa dang/ 'dra sku rin po che gsar bskrun/ lha chen khyams stod du rgyal ba tshe mtha' yas pa'i snang brnyan/
rgya dngul rdo tshad brgya rtsar nye ba las grub pa bcas su gong gsal spur cha gdung rus sogs byin rten sna mang bcas bzhugs pa dang / rab gnas thang ston ser 'du bcas/ lo
ltar gyi dus dran gyi mchod par 'jigs byed rwa lugs bcu gsum ma'i sgrub mchod dang/ lho pas/ sdom gsum rab dbye/ kha skong rnam 'grel gyi gzhung skyor/ ser tshogs bcas
ji srid bar sgrub bzhin pa/ 'di rnams gsar btsugs sogs yab rje rdo rje 'chang de nyid kyi dgongs rdzogs rgya che smin sgrub mdzad tshul sogs zhib pa gong yab rje'i rnam thar
skabs su smos zin pa bzhin de skor gyi rnam thar mdor bsdus zhal gsung ma las/ lo de'i snron zla phyi bshol tshes gnyis nyin/ /skyabs gcig yab rje grub pa'i dbang phyug
nyid/ /dgongs pa chos kyi

dbyings su thim tshul bstan/ /kyee ma bla ma bral ba'i mgon med bdag /dam chos nor la dbang ba'i skal bas dben/ /zhes gsungs pa ltar dang / 'di skabs chos sde byang 'dir sgrigs
lam rnams cung zad nyag phra bar/ da lta'i ban tshang chos khrims chen mo'am/ dge bskos su grags pa 'di bzhin bca' yig dang bcas sku mdun rang du gsar bkod kyi thog
mar/ gro bzhin zla ba'i tshes bzhi/ nyi ma me bzhi 'grub sbyor nyin bzhengs te/ sgrigs gnon bya rgyu mdzad cing / cho ga phyag len che phra mtha' dag zhib bkod kyis ban tshang
pa'i deb chen du grags pa dang / rgyud sde khag gi rdul tshon 'grems tho/ da ltar tshon dbor pa 'di rnams deb sgrig mdzad de ban tshang pa so so'i lta zhib mthil phyin
bgyid pa las phyir gyar mi chog pa'i bka' gtad mdzad pa bcas/ nyams pa sor chud dar rgyas yun brtan gnas pa 'di bzhin byung zhing / lo 'dir phur sgrub skabs yab rje dam
pa mchog nas 'go 'gyangs gsar bzo mdzad pa bzhin 'jam mgon dbang gi mtshan can nyid nas tshogs dbus su 'jam mgon a mes zhabs kyis mdzad pa'i phur pa'i rnam bshad sogs
kyi steng nas dag gsal snyan gsum dang 'brel ba'i gsung bshad bka' drin bskyangs pa'i tshul rnams rnam thar rtsa tshig las/ 'di lo phur sgrub chen mo'i bshad las kyi/ /las
'khur skal dman mu med bdag gis zhus/ /zhes pa ltar rnam thar rnams su gsung bshad kho na las las rim sogs ni phyir lo gnang tshul 'dug cing / 'di

lo gzhan yang mdzad 'phrin 'ga' re yong ba gzhir grub kyang zin bris mi gnang bas 'bri bar rngo mi thogs shing / dgung grangs nyer gnyis su phebs pa shing 'brug rgyal zla'i
nang / 'gro mgon dpal ldan chos skyong ngam dbang sdud snying po bkra shis grags pa rgyal mtshan dpal bzang po gang nyid/ gzhi thog tshoms dmar du bla chen 'phags pa rin
po che'i bzhugs khrir gzhung sa mchog nas bkod rgya dang bcas 'di ga'i chos srid kyi bdag por rgyal tshab tu mnga' gsol te/ sku ngo rnams dang / mkhan phyag gnyer gsum drung
rigs ser skya bla gnyer/ gzhis gnyer khag sogs nas khri 'bul mjal dar sogs bstar te/ 'di nas bzung skabs re tsam ma gtogs/ phur sgrub mdos chen gtor spod chen mo lo
gnang dus kyi ril sgrub/ lha mo gsol mchod/ bla ma gong ma'i dus dran sgrub mchod sogs la rtag par phebs te/ rdo rje slob dpon mdzad pa dang 'brel/ rgyud sde so so'i dkyil
'khor rnams su skal ldan rnams la smin byed kyi dbang bskur ba grol byed kyi lam ston pa sogs sa chen gong ma'i phyag srol bzhin/ dgung grangs nyer gnyis tsam nas gong
yab rje rdo rje 'chang la gsan ma thub pa'i zab chos rnams gsan tshul gong 'phros rnam thar rtsa tshig las/ de nas ma 'gyangs nyer gnyis nas bzung ste/ /sum cu bzhi bcu skor
la rang nyid kyis/ /sngon bsags bsod nams mthu las dam pa'i chos/ /nor bu sgo skyel mdzad pa'i bka' drin can/ /ngor chen kun bsod ngor mkhan khang

gsar ba/ /rgyal ba mus pa rje dang 'jam dbyangs bzhad/ /blo gros 'od zer kun dga' rab rgyas mtshan/ /bzang ldan slob dpon khyab bdag zhwa lu ba/ /byams pa rin chen sbyin pa
chos 'phel dang / /bshes gnyen chen po ngag dbang dge legs zhabs/ /bka' drin mnyam med bstan pa'i rgyal mtshan sogs/ /rang lugs bla ma mang pos rjes su bzung / /padma mkhyen
brtse pad ma bshes gnyen dang / /grub dbang na bza' pa dang ja lung ba/ /'gro ba'i mgon dang rig 'dzin rdo dmar ba/ /rgyang mkhar rje dang 'jigs med go cha'i zhabs/
/snang mdzad rdo rje rnal 'byor skad gtong ba/ /he ru ka dpal ma he chen po dang / /rig 'dzin snying ri ba sogs mang po la/ /gsang chen rnying ma'i chos dang bo dong chos/
/rgyal ba 'brug pa'i dam chos mang du nos/ /zhes gsungs pa ltar/ ngor chen kun dga' bsod nams las rgyun gyi thugs dam rigs kha gso dang / tshe dbang tsam gsan yod na las
rgya cher ma gsan/ ngor khang gsar bsod nams bstan 'dzin las zhal spod nor bu'i do zhags dkar chag gi zin pa dang ma zin pa yongs rdzogs kyi lung gsan pa dang / mus chen
grub pa'i dbang phyug chos nyid ye shes las/ gsang 'dus 'jam rdor bka' babs dgu ldan/ gsang 'dus jo lugs spyan ras gzigs/ bde mchog lo hi pa/ dril bu lus dkyil/ 'jigs byed
sa lugs dang ro langs brgyad skor 'jigs byed rwa lugs lha bcu gsum ma rnams kyi dbang chen/ rwa khrid mkha' 'gro snyan

brgyud sogs dang dpa' gcig gi rjes gnang dang / dug dbang ma gtogs pa'i rwa spod rnams kyi lung dang / las gshin lha bcu gsum ma/ dpa' gcig khrag mdog yab yum/ bse bya bzhi
skor/ 'jigs byed sngags btu rnams kyi rjes gnang bcas gsan/ thugs rje phyag chen zung 'jug gi rjes gnang / dmar khrid tshem bu lugs/ rgyal po lugs/ ma Ni bka' 'bum gyi lung
dang bcas pa/ smin gling thugs chen 'gro ba kun sgrol/ byang gter 'khor ba dong sprul rnams kyi dbang lung khrid gsum tshang ba/ gshed dmar lha lnga'i dbang chen spros
med nyams khrid yig cha rnams kyi lung dang bcas pa/ zab lam ni gu chos drug gi dbang byin rlabs nyams khrid rgyab rten lung dang bcas pa cha tshang / tshe dbang grub rgyal
ma/ bla ma zhi khro/ tshe dbang lcags sdong ma/ mda' 'phel ma rnams kyi dbang dang / gur mgon lha dgu'i rjes gnang sngon 'gro'i gsang khrid gsan pa'i brgyud pa ni/ gnas
gsar pa kun dga' legs byung nas/ mus chen bsod nams dpal bzang / zhe dgon mkhan po rje dge 'dun bstan 'phel de las mus chen gyis gsan/ mgon pod me 'bar ma/ kha skong
/ snyan brgyud/ khyi ljang ngur pod rnams kyi lung gsan brgyud pa/ sa chen kun blo nas rin chen rgyal mtshan/ byams pa bstan 'dzin de las mus chen/ lha chen mkhan po kun
dga' rab rgyas las/ sbyong rgyud dkyil 'khor bcu gnyis kyi dbang chen dang / mgon po zhal gyi tshe sgrub gur bdun ma dang /

gsang khrid sogs gsan pa/ brgyud pa sa chen kun blo nas/ sde dge sman bla dkon mchog grags pa las kun rab kyis gsan 'dug 'jam bzhad dngos slob blo gros 'od zer las zhal rnam
'gyur gcun sogs kyi rjes gnang rnams dang / 'jam dbyangs bzhad pa sku gong ma las zhal pod ha la nag po'i be'u bum gyi lung gsan/ brgyud pa gnas gsar kun legs la gsan 'dug
khyab bdag zhwa lu pa mtshungs med rin chen sbyin pa chos 'phel las/ dus 'khor byis 'jug gong ma gong chen bdag po chen po dang bcas pa'i dbang / dus 'khor sdom chen/
sangs rgyas mnyam sbyor/ sgyu ma chen po lha lnga/ dril bu lus dkyil phyag rdor 'khor chen rnams kyi dbang chen rdo dbyings/ rtse mo/ dpal mchog rigs bsdus/ 'jam dpal gsang
ldan/ shaka seng lha dgu sogs yon dkyil chen po rnams kyi dbang / spyod rgyud rnam snang mngon byang / bya rgyud gdugs dkar nyer bdun/ phyag rdor 'gro bzang lugs/ don
zhags lha mang rnams kyi dbang chen/ rnam sras rigs can bco lnga'i rjes gnang / rnam sras zhi drag gi be'u bum gyi lung sogs gsan/ sde dge zhu chen tshul khrims rin chen
gyi dben po/ ngag dbang dge legs lhun grub las/ bcu gcig zhal lha so bdun ma/ bde mchog mkha' 'gro rgya mtsho/ phyag rdor 'chi bdag 'joms pa lha bcu gsum pa/ tshe dpag med
gsung dkyil le tshan/ kyai rdor bka' babs bzhi/ gser chos dmar po skor gsum gyi be'u

bum/ dkar chag gi zin pa dang ma zin pa yongs rdzogs kyi lung dang dam pa'i mkhyud dpyad dkar nag khra gsum gyi lung sogs gsan/ rgyud pa sa chen kun blo nas/ phur bla sangs
rgyas bzang po/ de la khu dbon gyis gsan/ dpon slob byams pa bstan pa'i rgyal mtshan las/ sa skya bka' 'bum yongs rdzogs kyi lung sde spar dkar chag bzhin gsan/ brgyud sa
chen kun blo nas/ lha chen mkhan po chos bkra shis/ de nas kun rab nas brgyud do/ /rdo brag rig 'dzin yang zab padma bshes gnyen las smin gling 'dod 'jo'i bum bzang gi
dbang lung tshang ma/ rig 'dzin 'jigs med go cha las/ ra ston phur dbang dang / gzhung pod kyi lung / gter ston 'ja' tshon snying po'i dkon mchog spyi 'dus kyi dbang nyams
khrid chos skor rnams kyi lung dang bcas pa/ gter bdag gling pa'i gshin rje dregs 'joms/ rdo sems/ a ri zab don snying po rnams kyi dbang dang gzhung pod rnams kyi lung
/ ratna gling pa'i phur pa yang gsang bla med kyi dbang lung / byang gter byin rlabs thugs dbang yang tig gces sgron gyi nyams khrid/ chos tshan nyer lnga them yod sogs
gzhung pod kyi lung / byang gter rig 'dzin gdung sgrub kyi dbang lung / drang srong log tri'i dbang dang / gzhung pod kyi lung / rnying ma rgyud 'bum lung sogs rgya chen
gsan/ yongs 'dzin skal bzang bstan pa'i rgyal mtshan las byang gter thugs sgrub dbang rgyas 'bring sgrub skor lung sogs gsan/ khyab bdag

snang mdzad rdo rje las bo dong ba'i thugs dam gtor rgyun rgya mtsho las/ byin rlabs rjes gnang sogs nyis brgya lnga bcu nga lnga tsam gsan pa sogs dang / rnal 'byor pa rlung
sems la dbang 'byor ba ma he skad gtong ba las 'brug pa bka' brgyud pa'i lugs na ro chos drug skor/ rlung sbyong dang lus sbyong gi phyag khrid sogs dang / gzhan rnam
thar zhal gsung ma 'dir gsal ba'i gsar ma'i skor la/ bzang ldan slob dpon dang / rnying ma'i dbu bla'i gras nas/ pad ma mkhyen brtse grub dbang na za ba sogs kha shas gsan
yin sogs su mi gsal ba chad lus song ba 'dra ba bcas grub mtha' ris med kyi bla ma 'di rnams 'ga' zhig la dbang lung sogs rgya che ba dang / tha na'ang chos 'brel tsam
gsan yod nges bcas/ gsan pa rgya mtsho'i pha mthar son pa 'di dag kyang dgung grangs so brgyad yan la yin cing / de nas kyang lo grangs bcu tsam bzhugs pa/ de lhag gsan nges
snyam pa 'di dag kyang / ming rkyang tsam du ma lus pa bsam pas sgro 'dogs bcad de bsgoms pas nyams su bstar dgos pa yang / tshul gnas thos dang bsam ldan pas/ /bsgom
pa la ni rab tu sbyor/ /zhes pa ltar/ lhag pa'i lha yi bsnyen sgrub snga phyir mdzad tshul rnam thar zhal gsung ma las/ dges pa rdo rje bde mchog nag po la/ /rdo rje gzhon
nu badzra bhai ra ba/ /tshe dpag lha dgu 'chi med dpal ster dang / /phyag rdor gtum po drang srong log tri dang / /mkha' 'gro seng gdong ma hA kA la dang / /

tsaturmu kha la sogs gsar rnying gi /yi dam chos skyong bsnyen pa mang du byas/ /drag sngags nus pa che ba'i tshad kyang byas/ /zhes gsungs pa ltar/ sngon du mdzad zin pa dang
/ phyis nas mdzad pa 'ga' zhig rnam thar 'di nyid gong 'og rnams su rags tsam thon pa ltar dang zhib cha lo khams 'dir gnang gi zin bris gsal ba mi snang bas 'di'i mtshon
te shes par bya'o/ /dgung grangs nyer gnyis pa gdan sa 'di nyid na bzhugs pa'i bstan zhabs/ mgon po drug cu'i zor 'dzin sogs gnang tshul gong 'phros rnam thar las/ nyer
gnyis lo la mgon po drug cu dang / /sku rim chen mor grags pa'i phur bzlog dang / /mgon mdos zab ma la sogs dus rims kyi/ /zor 'dzin slob dpon las 'khur bgyis nas su/
/rtogs pa mi mtho mtho mdog mang po byas/ /bdag la las kyis ded pa'i chos med tshos/ /grub thob dpe med yin par khas kyang blangs/ /de 'dra zhig nas 'go brtsams dbus phyogs
dang / /khams phyogs rgya nag yul sogs thams cad du/ /'ben ci gro lod spro thung bdag nyid la/ /grub thob grub thob zer ba'i mi kha dar/ /zhes sogs gsungs pa ni rang
nyid khengs rlom skyung ba dam pa'i rang bzhin las gzhan du shes bzhin sgro btags kyi grub rtags mngon shes rdzu 'phrul yod skad zol zog ri bong cal 'drogs kyis rgyal khams
bskor te rnyed pa tshol zhing gal che dgos dus sogs ci yang mi shes pa'i las 'bras rgyab bskyur gyi mthu stobs chen por rloms pa rnams

dang ye nas mi 'dra ba'i tshul nang du rlung sems la dbang thob pas bskyed rim la brtan pa thob cing / bzlas brjod rab 'byams kyi nus pa mthar phyin pas lha 'dre mi gsum dbang
du 'dus shing / lhag par 'og tu gsal ba bzhin/ zab phu'i gnas chen rnams su/ brag g.yang su yang mi thar ba rnams su rdzu 'phrul gyis skad cig la byon te zab gter 'ga'
zhig bzhes pa dang / bzhes 'phror lus shul sogs deng dus kun gyi mig sngar gsal ba/ thogs med kyi rdzu 'phrul sogs dang / sa gter la dbang ba 'phags lam sa dang po dang
dgu pa sogs ma 'grong par mi dbang ba'i tshul rgyal ba'i mdo rgyud bstan bcos thams cad nas gsungs pas na mngon sum tshad mas grub bo/ /dgung grangs nyer gsum tsam la/ 'di
ga'i las rim gras dpal mgon zhal bzhi'i sgrub bsnyen sngon 'gro'i zor 'phen sogs mdzad pa ste/ bsnyen sgrub skabs mtshan ma ji ltar byung tshul rnams zin thor 'god par
mdzad pa las 'di ltar byung ste/ hor zla bcu gcig pa'i tshes bcu bdun nyin snga thun gyi spyan 'dren skabs sgrub khang gi gdung byang ma la tshag sgra shin tu che ba dang
/ bcu dgu'i snga thun gyi bzlas pa tshugs 'phral kho bo'i mthong snang du sa stegs kyi g.yon zur du btsun pa dar yol gdong thams cad sbos shing ngu ba zhig mthong ba dang
/ de rjes thun ma grol tsam la rdo rje dpal 'byor kho bo'i mdun na bsdad yod par/ sgrub khang gi sgo rtsa nas hel hel zer mkhan zhig 'dug zer nas ltar song bas su yang
med pa

zhig dang / tshes nyi shu'i snga thun grol nas nged rnams gung tshigs kyi skabs rdo rje dpal 'byor gyi sgrub gtor rnams la gtor kha gso skabs sgrub khang la rjes dkar gnyis
yod pas nub mar phyi nas rdo 'phangs pa lta bu'i theg sgra shin tu che ba byung bas nye gnas tsab tsob tu gyur nas gtor kha gso mi thub pa lta bu byung ba dang / yang nyi
shu'i nyin rtse'i khang gnyer 'ba' ra tshe 'phel la da rang nas mchod dpon par bla ma dbu mdzad lags kun rab rgyas la sang nas bzung zhal gyi bla brgyud gsar bzhengs rnams
la/ phyag nas mdzad par phebs zhus byas pa yin kyang byung yod min mi shes pas de zhu bar rgyug byas par/ khang gnyer khos ma zhus par nub mo shag tu bsdad nas sang snga
bar phyin skabs cung zad 'tshub 'gyur gyi rnam pas tshoms chen 'di'i 'gag gi nyis skras la mi'i pang du bteg nas g.yugs pa lta bu'i nyams kyi gting du tshar nas rkang
pa g.yas kyi tshigs rnams khrogs nas shin tu na ba byung ba dang / tshes bcu bzhi chad pa nyer drug nyin snga thun ma grol tsam la kho bo'i snyam snang du lho phyogs kyi
rgyang ring mo zhig nas btsun pa rgad po gdong shin tu sngo zhing gnyer mas gang ba mgo dkar po byas pa zhig mi nag rab tu 'jigs pa zhig gis ded nas yong ba zhig dang /
thun grol khar sa stegs kyi g.yas zur mdun gyi nam mkhar 'brub khung zur langs shig gi nang du mi skya dar ma gcig gcer bu ro stabs su bkyigs nas lus thams cad rmas gang
zhing khrag 'dzags pa zhig mthong ba dang / nu bo'i

gzim chung du gzugs med pa'i lag pa nag po rkyong ba gzigs pa dang / sgo har gyis phye ba zhig dang / rdo rje phug tu a lce lags la mtshan mo mngon sum du rten khri'i 'og nas
shob shob zer ba dum tsam byung ba dang / yang nyer bdun rting ma'i thor thun skabs sgrub khang mdo'i g.yab nang ma nas gzugs med pa'i skad zhig gis rtse thab pa kun dga'
chos 'byor don med du bos pas kho pa skrag nas nged la ja skyel bar yong mi nus pa gang drag ci drag la thug pa zhig byung ba dang / yang nyer brgyad kyi snga thun grol
nas bdag gi drin can rtsa ba'i bla ma dam pa mus chen rdo rje 'chang la mjal 'phrad zhus shing / de grub nas g.yab mdo mar gung tshigs la phyin skabs rkang pa g.yon pa'i
mthe bong gi mdun nas bzung rkang mthil bar dang yar brla g.yon pa'i tsam bar la tsha khug dang zug gzer sna tshogs brgyab nas gyol ba tsam byung zhing / dgong thun dang
srod thun skabs kyang de 'dra'i mu nas bskyal bas nged rang gi sems la bar chad kyi rnam pas 'bam zhig rgyag tu yin snyam nas srod thun grol nas nyal ba'i tshe zhe sdang
drag po'i sgo nas rang nyid thun mtshams kyi he ru kar gsal ba'i snying ga nas 'od zer 'phros/ mdun bskyed kyi stobs 'phrog dbang po 'khor bcas la phog pas de dag gi thugs
ka nas rang 'dra'i khro bo bsam gyis mi khyab pa khyung gi mgo can 'ba' zhig byung nas/ rnal 'byor pa rang nyid kyi rkang pa g.yon pa la yod pa'i zug gzer tsha khyug
sogs klu gnyan sa bdag gtsor gyur pa'i sde brgyad

ma rungs pa rnams kyis chos sgrub pa la bar du gcod pa thams cad/ zos shing mid nas byung ba'i shul tsam yang med par byas song snyam pa'i nga rgyal drag po'i sgo nas oM ma
hA kA la kA la/ bi kA la rA tri ta/ Dombhi nI tsaNDa li/ rAkkha sI/ singga lI de wi gnod byed nA ga thams cad mA ra ya phaT/ zhes dum tsam bzlas nas rkang g.yon la sngags
brgyab cing nyal bas nyer dgu'i nyin zug gzer sogs cung drag tsam dang / gnam gang nyin de bas kyang drag tsam/ zla ba bcu gnyis pa'i tshes gcig nyin sing drag tu song
ba zhig byung ba dang / gnam gang gi srod thun skabs sngas mgo nas chung chung zer ba'i sgra zhig dang / srod thun grol 'phral 'khrul snang shin tu che ba zhig byung ba dang
/ tshes gnyis kyi thor thun skabs bam skyur 'dra ba'i mer sgra dang / thog ldibs pa tsam gyi tshag sgra shin tu che ba sgrub khang nang du 'dug mi nus pa tsam byung nas/
'jigs shing sgrub grogs la sa g.yos min nam zer shor la khad pa'i mu nas de ma thag sems 'gyur te a kha kha mi nga la gang byung kha sing mtshams bsdoms dus gnas 'di
nyid du mi dbang lha'i zhal gzigs pa'am/ de min yang rab 'bring mtha' gsum gyi rtags gang yang rung ba nges pa can zhig ma byung bar la steng nas gnam sdib pa'am/ 'og nas
sa g.yo ba sogs ci byung yang rung gnas 'di nas mi 'da' snyam pa'i dran pa gsal btab cing / de ga rang bgyid snyam pa'i dam bca' brtan por bgyis pa yin bzhin du tshag sgra
dang mer sgra phran bu la skrag nas 'dug

dgos pa 'di 'dra re ma legs snyam nas yi dam lha'i nga rgyal dpe med byas khul dang / rmi ltas su nag rtsi'i 'gag gi skas 'og na 'brum pa thar 'phral zhig gi mi skya bag can
dar yol gyon pa dkar po dud pa'i nogs pa gyon zhing / rna ba la lcug ma dang ko byir sogs las byas pa'i sog skong ngan ngon btags pa a tsa ra'i skad phran bu shes mkhan
gnyis kyi rgan pa mdog sngo zhing 'bur rjes dang rma yis gdong gang ba da lta yang cung zad na ba'i mur yod pa dang / gzhon pa gdong dkar zhing 'bur rjes phran bu yod pa
gnyis char gzugs thung tsam byas pa zhig gis nged la ha ra hu re ha ra hu re zer byung bas/ nged kyi thog kha nas khyod mi bags can zhig 'dra na mi shes pa'i ar skad dga'
mdog de mi yong / da lta 'gro ba khyo yo byas par khos bdag la nu bo zhig yod pa yang shi song zer nas/ mun ner bsdad pa zhig dang / yang tshes lnga'i srod thun grol nas
nyal grabs byed skabs stegs gtor gyi khebs la lcag tshan bus pa lta bu'i rdob zer ba zhig dang / tshes drug gi snga thun grol nyer thun gtor bsags pa'i stegs nas gtor ma
rnying pa gcig don med du shed bskyed nas sa la g.yugs pa dang / de'i dgong thun gyi bzlas pa tshugs gral kun dga' bkra shis kyi glo 'dra ba zhig gis sgrub khang mdor nas
mang du bos kyang btang snyoms su bzhag pa yin/ yang yud tsam zhig nas sngar gyi glo des shin tu shugs che bar bos byung 'phral rdo rje dpal 'byor sgrub khang sbug nas
phyir bltar song bas su yang

med pa zhig dang / yang tshes brgyad kyi nub mo rmi lam du 'brog pa yin zer ba'i mi skya dar ma gdong thams cad kha spus gang ba zhig nas nged la bdag gi yul na nang tshang
mang po yod kyang da thams cad shi nas med zer ba zhig dang / yang tshes brgyad chad pa'i bcu gnyis kyi thor thun dang snga thun gnyis char rig pa nyob nas grul rtub mang
bas de nyin gung tshigs kyang med pa byas nas snga thun grol 'phral la dgong thun mthud nas tshugs shing gcung lags dang / a lce lags/ lcam a cung bcas gung tshigs kyi
skabs khos khong tsho la yi ge bris nas 'di bzhin byas so/ / da de ring kho bo rnal 'byor la/ /kho nag po bdud kyi bar chad kyis/ /nged rig pa nyob nas thor thun dang / /snga
thun gyi gnas skabs thams cad du/ /sngags gcig kyang bgrang du ma bcug rung / de ring gi khri tsho gcig po de/ /da nam song bar la zhog re skan/ /lag 'dzub mo chad kyang
bzhag rgyu min/ /rkang dpyi mgo rul yang bzhag rgyu min/ /sa gnam du song yang gzhag rgyu min/ /gnam sa ru song yang bzhag rgyu min/ /'khrugs dgu rtsegs byung yang bzhag
rgyu min/ /rlung brgya tshar langs kyang bzhag rgyu min/ /khyod nag po bdud kyi bar chad de/ /sngar phan yang grangs med slebs byung ngo / /da dung yang ji skad yong
gyur kyang / /rnal 'byor dang bar chad khyed gnyis po/ /'thab pa rang chog pa yod do ang / /su skyen de nges par sdur ro ang / /khos 'og tu non na ma 'gyod cig /mthu zhan
pa byung na ma 'gyod

cig /rtsal sdug pa byung na ma 'gyod cig /skye med kyi sdug zad rnal 'byor nga / /gang dang yang 'thab pas chog pa yod / /'di dran par gyis la bar chad rnams/ /spo skyer skyer
byas nas shog cig go /yong pas rang chog pas yong ngo ang / /zhes bris nas spras pa yin no/ /yang tshes bcu drug gi snga thun gyi bzlas pa'i skabs las mkhan spro bsdu'i
dmigs pa 'gyed pa'i mu nas dum tsam zhig rang nyid dran pa stor ba lta bu sems na chod de lus pa'i ngang nas mthong snang dang nyams snang 'dres par sa stegs kyi mdun
g.yon zur na bud med dar ma gos sngon dang sga spe rgya kha gyon pa zhig gi mgo bo sgam 'dra ba cig gi sbugs la bcug nas ngu 'bod chen po 'don pa dang / nged rang gi mdun
na rdo rje dpal 'byor yin snyam pa'i ban chung zhig langs nas 'dug par nged kyis da 'di 'dra gang byas pa yin byas song bas ban chung des 'di mo rang gi khyo de shi ba'i
mya ngan byed pa yin/ da rung mgo bo mgo bo brdab/ skra skra 'bal 'gro zer byung 'phral nged rang gi sems stor ba lta bu de dran pas zin nas sngar gyi mthong snang dang
nyams snang 'dres pa'i ban chung dang bud med ngu ba de gnyis la 'jigs snang dang skyo snang 'dres pa zhig byung / rjes su bsam blo btang bas bud med ngu ba de bstan dgra
zhig gi bla yin 'dra zhing ban chung de gnyen mgon kho rang yin 'dug snyam du kho bo sems so/ /yang tshes bcu dgu tho rengs rmi lam du khams pa 'dra ba'i mi skya rgad po
zhig gis kho rang gi chung ma tshe brtan

sgrol ma zer ba shi zer nas/ ngu zhing mya ngan stobs chen byed pa zhig dang / zhes gsungs pa ltar bsnyen sgrub mthar phyin nas rgyal zla'i nyer gsum nas snga lam byang pa
tshogs yong bcas gtor sgrub dang / nyer dgu'i zor 'phen sogs phyag len bzhin mdzad/ bsnyen sgrub las gsum grub rtags sogs gzhung nas bshad pa bzhin mthar phyin par mdzad
pa dang / rta zla'i tshes la mgon khang khag bzhi la gdung rabs myur 'byon gyi 'phrin bcol dang / kha'u brag rdzong du gri mdung sogs drag po'i spyan gzigs bcas/ lho rir
lha bsangs phrin 'chol mdzad skabs de nyin ma bsgrigs rten 'brel gyi tshes brgyad dang bod 'brog rnams nas glu gzhas gzigs 'bul dang bsod nams zhes pa nas bum chu phul zhing
gza' skar gnam gshis 'jam pa sogs zhing skyong mnyes pa'i mtshan ma dang / de nas phebs khar zhing skyong 'phreng ba'i rnam pas thal rlung che bar/ gsol krum sogs bzhes
'phro rnams nas shar la cung zad thor zhig gsungs te/ rdo rje shugs ldan la spo bo khyod kyi rnal 'byor pa la lam du rlung 'tshub ma gtong zhig gsungs pas de 'phral 'jam
gyis zhi ste/ phebs lam la rlung 'tshub gtan nas med pa dang/ bsam brling du phun tshogs yang rtser nam gzir la lha bsangs la phebs skabs 'gag rin dbang nas mgon khang
gi phebs spras gsham du gzim zhu bzung nas sdod pa bud med thod rdzas btags pa zhig tu gzigs pa sogs bstan srung bran 'khol gyi lo rgyus de mtshungs snga phyi mang du yod

'gro yang de tsam las zin bris mdzad pa ma mthong bas 'on kyang 'dis mtshon nus par sems/ de skabs gzhan phul kha btags sogs la gdung rabs myur 'byon gyi 'dod gsol sbyar ba
dang bcas lha mor slar 'bul bar mdzad do/ /de nyin rten 'brel legs so zhes zhabs 'bring pa rnams la bka' bstsal ba ring min gdung rgyud phebs pa'i rten 'brel du nges shing
/ de mtshams nas mus chen chos nyid ye shes zhes/ rgyun du sgom sgrub kho na la bzhugs te/ bde kyai gur mgon sogs yi dam chos srung 'ga' zhig la bye bsnyen song ba'i bla
ma bgres po de nyid la gong du bshad pa'i dbang khrid rjes gnang lung sogs lo gnyis tsam gyi khongs su rim par gsan cing / 'jigs byed dbang skabs 'jam mgon nyid nas bla
ma de nyid rdo rje 'jigs byed du mngon sum du gzigs par nyid mdzad gsol 'debs las kyang / bdag la 'jigs mdzad zhal gyis mngon sum bstan/ /zhes sogs gsungs shing mgon po'i
gsang khrid sogs stsol skabs kyang / 'jam mgon dbang gi mtshan can nyid nas gur mgon dngos su gzigs pa sogs la brten/ yab rje rdo rje 'chang kun blo phud pa'i sku mched
zung gi dbu bla rnams kyis thugs dad che bar mdzad do/ /'di lo dpyid tsam nas gdan sa 'dir gdung rgyud bzhugs pa'i bla brang che bzhi las gzhan gsum gyi gdung rabs deng
skabs mi bzhugs pas dus mchod gdung rgyud da lta'i bar la dar zhing rgyas par bzhugs kyang dus mchod bla brang 'di bzhin gog zom shin tu che

bar/ da lta'i bkod legs ngo mtshar can 'di bzhin gsar bskrun mdzad de/ steng du bla ma lha khang ka ba bcu gnyis kyi sa gnam sa bar gsum gyi rgyan dang tshon rtsi sogs tshar
du dngar bar 'jam dbyangs sa paN shel gtsug mar grags pa/ 'phags pa'i 'dra sku 'bul thog ma sogs rnying gras rnams dang / dus mchod gdung rabs sngags 'chang chen pos bzhengs
mdzad rnams kyi zhal skong sku brnyan gang dgos rje sku mched sogs sbyin bdag gi snang brnyan sogs gsar bzhengs mdzad de bzhugs pa dang / mgon khang du rta mgrin yang
gsang gi bla brgyud dang / gur lcam dral/ sngags 'chang chen po/ a mes zhabs/ kun dga' bkra shis pa rnams kyi thugs dam rten pu tra dmar nag rnams dang / gsar du rtsi
dmar mched bdun gong 'og gsar bskrun rnams/ sman 'dam rin chen phye ma sogs kyi phung por rten 'dam dpe grags ma sogs byin rten mang bsres kyi rgyu las grub pa ma zad rtsi
dmar sogs la med mi rung ba'i bla rdo srog 'khor sogs kyis mtshon ring bsrel rnam bzhis gong bur bskrun te byin rlabs dang rab gnas sogs 'gro mgon dbang gi mtshan can mchog
nas mdzad pa rnams la gnam sa bar gsum du drag po'i rgyan dang / gtor ma gsum sogs drug rten gyi rdzas rnams dang / rten mdos bya rta g.yag sogs spyan gzigs sogs dang
/ 'khor lha srin sde brgyad kyi tshogs rnams gyon sbag gi tshul du gnas pa/ 'jigs shing rngam brjid dang ldan pa'i mthil du gnod sbyin chen po'i sku

mkhar gsum brtsegs nang du yi dam chos skyong sde brgyad so so'i snang brnyan nye 'dabs su bstan dgra rnams kyi bla gnas 'gugs pa'i sha khang du grags pa bcas rang bzhin gyis
'jigs shing skyi g.ya' ba rnams su mthu chen dbang sdud snying po nyid nas/ gdan sa 'di nyid du bstan bshig dam nyams mtho dma' gang du byung yang sgrol cig pa'i bka'
bsgo drag po mang du gnang ba sogs dang / steng du gser zangs kyi rgyan gser 'phru/ thigs g.yab steng gi phyogs bzhir gser zangs rgyan 'od 'bar ba gur lcam dral/ zhal bzhi
pa sogs sku lnga/ rtsi dmar bcas pa'i ru mtshon rtse gsum rnga thug dang bcas pa thams cad la yang rang rang gi gzhung nas bshad pa'i nang gzungs phun sum tshogs pa/ rgyan
'dzugs chog dang ru mtshon 'dzugs chog bcas mdzad pa la/ spyir 'jam mgon sku mched chog grwa bcas nas 'khor lo bde mchog gi rab tu gnas pa rgyas par mdzad do/ /dgung
grangs nyer lngar son pa me lug lor deng sang mdo sde lha mchod dang 'brel ya ba skya bdun gyi 'cham zor 'phen bcas gsar btsugs thog mar mdzad lo yin te/ de gong bsam yas
mdo sde lha mchod yin/ 'dir yang bdag khri ban tshang pa sogs nas lha bsangs tsam gnang srol/ sngags 'chang chen po dang a mes zhabs kyi sku dus tsam nas byung 'dra yang
/ 'cham dang zor 'phen sogs kyi spros pa med cing / bdag chen 'di nyid kyi sku dus la/ de nyin sgar mus bzung gi dgongs rdzogs bde mchog sgrub mchod

nam 'og ma grol bar mdzad nas/ lha bsangs snga mus bzhin dang / de grol nas dus mchod mgon khang du sku gdung rnams dang / bde gling tshogs yongs bsnyen sogs yan nas gnod sbyin
mched bdun gyi gtor sgrub/ zor 'phen 'cham sogs spros pa che ba zhib cha deb sgrigs bzhin zab dkyus kyi rnam bzhag bcas mdzad pa dang / bdag khri nas rgyal chen sku
lnga dang / rtsi dmar mched bdun gyi rten mdos yab rje kun blo'i ljags sgrigs bzhin da lta'i bar bstan don zhabs rim mdzad srol 'di bzhin thog mar dzugs pa mdzad lo dang
/ gzhan yang rang re'i mnga' zhabs rnams la dur spod nas byung ba'i bu spel gyi las tshogs mang du mdzad pa yin te rnam thar rtsa tshig zhal gsung ma las/ skabs shig mdzod
pa kun dga' phun tshogs nas/ /bskul ngor rang re'i chab 'bangs thams cad la/ /nor skyong las tshogs srid spel mang du byas/ /dam ldan tsho la bu yang 'byung nges dang /
/dam med rnams la bu tsha mi 'dug go /lhag par dam nyams sdom nyams bza' mi gnyis/ /rang yul ma slebs khong khrag skyugs nas 'chi/ /zhes gsungs pa dang / /da lta gzhi thog
dbang khang sogs na bzhugs pa'i nor skyong yab yum 'khril sbyor gyi gsham du gzhi thog pho brang sogs bris pa'i phan tshun mi sde'i grong gis khengs pa la/ srid spel snyoms
'jug gi rnam pa mang du bri bar mdzad pa'i thang ga gong gsham 'ja' gos nor chab can/ zhal khebs sman rnying spus dag du mas brgyan pa 'di/ de skabs kyi rten byin can
zhig

yin 'dra'o/ /'di skabs tsam la yin nam gangs ri'i khrod kyi dam chos rdzogs pa chen po klong chen snying thig zhes/ 'dzam gling na yongs su grags pa'i bka' babs kyi shing rta
'dren pa sogs rig 'dzin chen po 'jigs med gling pa las sku mched gnyis char gyis dbang chos gsan tshul khong rang gi rnam thar lo rgyus nang gsal ba gong dbu bla'i gras
su ma 'khod pa cung zad thugs tshom byung ngam snyam pa bcas dang / dgung grangs nyer drug pa sa sprel sa ga zla bar gang gi sku mched gcung po e waM bzang po kun dga'
phan bde rgya mtsho de nyid dgung grangs nyer gsum par bstan gegs bzlog med kyis glo bur du zhing brjes pa'i tshul bstan pa yin te/ rnam thar rtsa tshig las/ bar skabs zhig
la rigs kyis phongs pa'i khar/ /nu bo rgyan mchog nam mkha'i 'ja' ltar yal/ /nges 'byung zhe sdang 'bras bus lus sems mnar/ /zhes gsungs pa ltar sku na phra ba sogs sku
mched du gyur pa'i thugs ngal tsam du ma zad de skabs gdan sa chen po 'dir gdung rgyud ha cang nyag phrar thug pa sogs rje 'bangs tshang ma thugs pham kyi rang bzhin du
gyur kyang sngon du zhabs rim sogs rgya cher 'bad sgrub mdzad dang mdzad mus bcas bya thabs bral tshul de skabs sku mched rje btsun ma/ mdzod pa kun dga' phun tshogs dang
/ mkhan po ngag dbang dpal bzang / rje mus pa chen po sogs nyid kyi dbu bla rnams dang bcas nas dngos 'bul dang bcas rgyu mtshan mang du gsol bas gnas skabs thugs gsos
te/

dgongs rdzogs rnams kyi zhal bkod dang bcas sku gdung rin po che mchod sbyin gyi dbus su gdan drangs te/ longs sku'i chas su bzhugs mdun bla ma mchod mchog dang thugs dam 'dzin
mdzad sogs dang / rgyud sde nas bshad pa bzhin dus mtha'i cho ga'i sgo nas zhugs la 'bul ba sogs dang dgongs rdzogs dngos gzhi gdan sa chen po 'di nyid dang / stod smad
bar gsum gyi dgon sde che phra ji snyed par mchod 'bul dang / dge 'dun 'dus tshogs su bsnyen bkur phyag 'gyed/ skye bo'i tshogs la sbyin gtong sogs rgya cher mdzad pa
gzhir grub kyang deng skabs zin tho sogs mi snang bas sku gdung zhu yul sogs gnas dang gang zag nges tig 'god pa rngo mi thogs shing / spur khang zhal phye ste gdung rus
rnams bsdus te satstsha dri med snying po can dang / bla ma yi dam sangs rgyas byang sems chos srung nor lha dang bcas pa'i sku spar grangs mang 'debs gnang gis nub gcig
gzim chung du bzhugs su gsol bar/ me tog dkar po padma 'dab bzhi yu ba phran bu dang bcas satstsha sogs gdung 'di las grub pa'i sku spar rnams yod sar lha rnams kyis mang
du phab pa sngon lha khang bla brang gi gdung rabs zhig la'ang de bzhin byung 'phros bcas pa'i nang gzungs kyi gzhi byas te/ gzhan yang rdzogs pa'i sangs rgyas kyi ring
bsrel 'khrul med gdan sa 'di nyid kyi rten dam dpe grags ma bla ma gong ma'i na bza' dbu ljon dam rdzas sogs ring bsrel rnam bzhis phyur por gtams pa'i lha chen khyams stod
du byang nas lho

gzigs kyi rin chen gnyis pa las grub pa'i 'phags pa 'jig rten dbang phyug spyan ras gzigs bcu gcig zhal gyi snang brnyan dang / de nub kyi dngul grub rnam rgyal mchod rten
bcas gser sogs rin chen du ma'i phra tshom gyis phyug pa 'di zung gsar bzhengs mdzad de rab tu gnas pa sogs bdag chen dpal ldan chos skyong nyid chog gra dang bcas rgyas
par mdzad nas/ phyi skor la me tog 'thor ba gos sku zhal phye sogs sngon gyi phyag srol bzhin rab ston rgyas par mdzad dam snyam zhing / de tsam nas gdan sa 'di nyid kyi
tsho 'dzin gyi gtso bo mkhan phyag gnyer gsum du grags pa'i nang tshan phyag mdzod grwa tshang pa nas/ sngon dus bdag nyid chen po bzang po dpal la gong ma'i lung gis gdung
rabs spel bar bkod pa na/ de skabs gdan sa 'di nyid kyi dpon chen aka glan sogs kyis zhus ngor btsun mo drug tsam khab bzhes mdzad pa ltar slar yang khab bzhes nan du
gsol ba btab tshul rnam thar rtsa tshig las/ der brten mdzod pa kun dga' phun tshogs nas/ /kye ma 'gro kun bsod nams dman pa'i mthus/ /da ni sa skya'i gdung rabs ma byon
khar/ /sku zhabs sku ni nyag gcig 'di la thug /da ni bdag gis gsol ba btab pa la/ /thugs rjes dgongs te gsan bzhes mdzod zhu bar/ /da dung lha lcam gcig ni ma bzhes na/ /sa
skya'i gdung rabs chad par gdon mi za/ /zhes pa'i zhu ba nan gyis phul lan du/ /sa skya'i gdung ni gzhan dang mi 'dra bas/ /yong snying 'dod na gcig la'ang mang du byon/
/med

snying 'dod na btsun mo brgya yod kyang / kha ya lkog pa'i rgyu las dge mtshan med/ /de phyir lha lcam len par mi 'dod kyang / /cis kyang longs rang zer na blangs pas chog
/byas pa'i don ltar lha lcam 'os tho rnams/ /brtag pa'i don du sgrol ma lha khang du/ /dka' spyad sdug khur mang du bgyis don la/ /rang byon bu mo a lig chug pa ltar/ /'di
nyid gsang khog thog nas lcam du blangs/ /skal bzang lha yi bu mo 'chi med ni/ /tshe dbang zhes bya'i ming btags bcom ldan 'das/ /dges pa rdo rje'i rdul tshon dkyil 'khor
du/ /bcug cing dam tshig las kyi gzung ma byas/ /ring por ma thogs rigs kyi myu gu zhig /legs par phebs kyang dang po dus las yol/ /de la brten nas lha lcam yi thang chad/
/nges 'byung skyo shas drag pos lcam ma 'dod/ /byas 'gyur rdo rje'i brag rdzong chen po ru/ /tshe dang sgrub pa mnyam pa'i blo gtad la/ /yang yang bshol btab mang du
bgyis na yang / /khas len mi byed chos la shor nye'i skabs/ /bdag gi bla ma rnam 'dren bka' drin can/ /rgyal ba mus pa chen pos u tshugs kyis/ /bshol 'debs mdzad pas thebs
chag nyan thog skabs/ /zhes gsungs pa ltar/ rta nag sger rang byon ma'i sras mo de nyid khab tu bzhes te skal bzang lha yi bu khrid 'chi med tshe dbang dpal lha mo zhes
pa'i mtshan gsol te/ bcom ldan kyai rdo rje'i dkyil 'khor du dbang bskur te thugs rgyud smin par mdzad pa dang / gzhan yang lhag pa'i lha gsar rnying du ma'i dbang dang
/ byin

rlabs rjes gnang sogs mang du stsol thog ring por ma lon par gdung rgyud zhig phebs kyang snyigs dus log smon rnams kha rgyal ba'i dbang gis ma bzhugs pa/ slar yang gdung rgyud
myur 'byon gyi thabs rim 'bad brtson mdzad skabs/ gangs ljongs bstan 'gro yongs la 'tshe ba'i mi srun pa 'ga' zhig gi cho 'phrul gyis stod phyogs nas nAai pa la ste
gorSha'i dmag 'dren gyi 'go rtsom pa yin te gong 'phros las/ nAai pa la yis dmag gi sta gon brtsams/ /rtse gdong phyogs su 'gro sogs don med las/ /rnam g.yengs 'ga' zhig
grub nas lha rtse ru/ /zhes pa ltar de skabs bod 'dir gzim chung sku srung dmag mi tsam las de lhag gi rgya dmag dang bod dmag zhes pa sogs gang yang med stabs stod smad
yul gru kun tu dmag bskul sogs kyis 'dabs zing dang khyad par gdan sa 'dir sa khad nye zhing dmag lam sogs kyis skyon ji yod ma rtogs pas 'di khul mdzod pa sogs blos 'gan
bzod min gyi gnas skabs rtse gdong sogs su gdan zhus kyis bzhugs gdan 'jags mur gu ru rin po che'i gnas chen gza' phug sog po sogs gnas mjal du phebs te/ za phu'i shar gyi
gter lung phye bar mdzad kyang snyigs dus kyi gdul bya rnams bsod nams dman pas dam sel sogs kyi dbang las/ kong gter sangs rgyas gling pas lung bstan sogs su/ sna rnams
rdo rje bdud 'joms kyi sprul pa dang / chos gter sogs gdon par mngags kyang / gong gi rgyu rkyen de dag las bzhes ma thub/ 'on kyang brag

g.yangs su gang mi thar ba'i sked zhig na sa skya bdag chen gyis gter bzhes 'phro red zer ba'i gser gzhong 'od can zhig phyed sa yis non cing phyed mthong ba yod ces bdag gi
bla ma khu bo rin po che gsang ba'i bdag po gnas der mjal bar phebs skabs gzigs tshul bka' las yang yang thos pa sogs bdag bstod sogs las kyang / ma bsgrubs he ru ka dpal
che la bstod gsungs pa bzhin don la gnas pa yin cing / slar gdan sa chen por phebs te/ gdung rabs myur 'byon gyi zhabs brtan la brtson par mdzad tshul gong 'phros rnam
thar zhal gsung ma las/ lha lcam nyid nas gu ru drag dmar dang / /tshe sbyin yid bzhin 'khor lo'i sgrub pa dang / /las bzhi'i sbyin sreg bcas pa mthar phyin byas/ /de rjes
rje btsun kun dga' bstan sgron bltams/ /de nas re zhig song ba'i dus dag tu/ /sgrol mar tshe lha lha khang gsar pa dang / /'jam dpal lha khang gsar bzhengs 'phro can dang
/ /bsam gling mgon khang nyams gso gsar bzhengs byas/ /ya ma zung gi cho 'phrul mang po dang / /zhes gsungs pa ltar rgyal yum de nyid nas/ /lha khang chen mo'i yang steng
po ta la zhes sngon gyi dus su sngags 'chang chen po'i gzim chung de nyid du/ gter kha gong mar grags pa sngags pa nyang ral gyi brag srin mo'i sbar rjes can nas spyan
drangs pa'i snyigs dus kyi rgyal btsan bsen mo sogs 'byung gdon sogs la shin tu bsngags pa sngags 'chang rgya gar shes bzang dang / sa lo sku mched rnams nas bzung

rgyun du thugs dam mdzad pas yab chos gras su gyur pa'i gu ru drag dmar dang / sgrol dkar tshe sbyin 'di la lugs srol mang yang / 'di ni tshar lugs 'od zer drug bsgrags yin
'dra ba bcas kyi gzhi'i bsnyen pa sbyin sreg bcas mdzad cing sa bya lor rje btsun kun dga' bstan pa'i sgron me bltams shing / 'di ni mjug la gar bzhugs mi gsal yang sgo
spel lam/ btsun mo gang rigs zhig tu bzhugs sam snyam zhing / de nas gdung rabs myur 'byon la ched du dmigs gdan gzhung nas/ sgrol ma gtsug lag khang gi byang gi steng du
rgyud sde nas gsungs pa'i 'phags pa 'jam dpal rigs lnga'i 'bur sku la de las gzhan pa'i rigs gzhan rnams sdeb ris su bzhugs pa 'og tu tshe lha khang du tshe lha rnam gsum
mi tshad ma dngul grub/ rgyan cha rnams tsha gser can gsum la/ tshe lha rnam gsum 'bur sku/ so sor nas brgya tshar re bzhugs pa rnams la ring bsrel rnam bzhi gzungs bzhugs
kyis brgyan pa bcas gtsug lag khang steng shod rnams kyi steng du bla bre sogs dang / bzhugs yul shing khri bang rim can rnams kyi mdun du kar dpyad/ rgya ting sogs mchod
pa du mas spras pa 'di rnams gsar bskrun mdzad de/ rgyud sde nas gsungs pa ltar gyi rab tu gnas pa'i me tog kyang / bdag chen dbang gi mtshan can gang nyid chog gra
dang bcas pas rgyas par mdzad cing / de mtshungs bsam brling mgon khang 'di nyid gcong zom shin tu che ba rtsa ba nas spos gnang gis da lta'i mgon khang bkod legs phu mdo

can 'di bzhin gsar bskrun mdzad te phur zhal shar bstan du sngon du theg chen chos rje dang / bdag chen shar pa sogs kyi thugs dam rten gshed dmar dang / lha mo rje khol gyi
sku rnying rnams da lta rten sgam zangs phra can gyi nang du bzhugs pa 'di rnams dang / gsar du gshin rje gshed dmar po/ 'dod khams dbang phyug ma dmag zor rgyal mo rnams
mi tshad ma gsum la 'khor rnams khru phyed tsam re steng 'og sogs go rim ma log pa phyogs so sor bzhugs pa rnams la nang gzungs spyi dang / bye brag srog 'khor bla rdo
sogs mtshan nyid dang ldan pa bzhugs su gsol ba rnams la snga phyir ye shes pa stim pa brgya phrag du ma mdzad rtags su/ da lta yang mig ldan su zhig gis mthong yang zil
shin tu che zhing skabs re mdun du byang ba dang / skabs re rgyab tu phebs pa zhal dang / spyan gyi 'gug sogs nas khrag dang bdud rtsi rlon pa dngos su 'dzag pa sogs/ kun
gyi mthong chos su gyur pa 'di rnams kyi sku rgyu rten mdo dpe bral ma dang / lha mo dngos bzhugs dbu gtsang gi rten gnas kyi sa sogs 'dres pa rnams las bskrun par mdzad
pa rnams la gnam sa bar gsum gyi drag po'i rgyan dang / rten rdzas che phra rnams zangs khra'i nang sbyar du bzhugs pa dang / logs rnams su stag gzig dom dred ri dwags
bya sogs kyi shun lpags rnams bzang gos 'ba' zhig las grub pa/ ka ba yod do cog la khrab rmog gri phub stag gzig gi lpags pas brgyan pa/ gzhan yang gri man mdung gsum sogs

drag po'i spyan gzigs su zhig gis mthong ba tsam gyis spa bkong bar byed pa 'di rnams gsar bskrun gyis 'jam mgon mthu chen dpa' bo nyid chog gra dang bcas pas rab tu gnas pa
rgyas par mdzad skabs sogs su/ logs bris kyi ma mo'i skad 'byin pa dang bong bu'i sgra grags pa sogs/ cho 'phrul du ma byung tshul dang / yang rnam thar rtsa tshig las/
lhag par slar yang nAai pA la kho yi/ /rab 'jigs dmag gi g.yul ngo bshams pa'i skabs/ /gzhung sa mchog nas bka' bstsal lhur blangs kyis/ /drag po mngon spyod las mtha' mi
gcig pa/ mnan bsreg 'phangs gsum mang po rems nas byas/ /nus pa thon pa'i skad kyang mang po byung / /zhes gsungs pa ltar bal dmag 'go pa sprel lo langs kyang / de nas
sa bkras dang gdan sa gsum gyi sku tshab nas bal bod bar chings sgrig bgyis tshad kyang le 'grig pa zhig ma byung tshul gyis/ slar lcags khyi lo rong bkras rab ngos nas thon
te gtsang phyogs phal cher bal dmag gis khyab te/ dgon sde che ba phal che ba ni rtsad nas stongs/ 'ga' zhig ni stong la khad du gyur/ dge 'dun 'dus pa rgya mtsho/ gnam
sa'i khyon gang ba tsam bzhugs pa'i chos grwa chen po bkra shis lhun por yang bal dmag rnams zla gcig tsam bsdad pa sogs kyis zhabs 'dren ci cher gyur skabs/ gzhung sa
mchog gi bka' don dmag bzlog mngon spyod kyi las sbyor mang du mdzad pas gor Sha'i dmag sgar rnams gtor zor 'ur sgra dang bcas nam mkha' nas dngos su babs

pa sogs dang bstun sgar nad mi bzad pas btab ste/ phal cher 'chi ba dang / 'phro rnams kyang bod dmag rnams nas bsad bcom gyis rang zhir gyur tshul bdag chen nyid nas mdzad
pa'i dmag zor ma'i gtor bzlog gi sbyar byang las/ a bu ltar bcos pa'i go rgyal dpung / /bod mi dmangs kun gyis ma thul ba/ /nga sa skya'i mig gcig 'khos med pos/ /da myur
du 'joms pa rgod re bro/ /zhes gsungs pa ltar/ de skabs skyes chen dam pa gzhan nas kyang dmag bzlog mang du mdzad pa gzhir grub kyang 'gro mgon dbang gi mtshan 'chang
'di nyid ni/ dus tshod 'di skabs su gnas dus kyi rten 'brel ma 'chugs na mtha' dmag 'dul bar ched du mngags tshul/ gu ru padmas gter lung rnams su/ zhang sna rnam rdo rje
bdud 'joms kyi sprul par lung bstan tshul sogs las/ bal bod mtshams su dbang gi ming can byung / mtha' dmag bzlog pa'i rten 'brel de la yod/ ces sogs de 'dra'i lung bstan
mang por gsal bar gsungs pa ltar mthu stobs lag na rdo rje dang mtshungs pa ni/ de skabs kyi skye bo rdzun mi zer ba phal cher gyis shes chos su gyur/ yang rnam thar gong
'phros las/ skabs rer gzhan gyis bka' bstsal lhur blangs nas/ /rang yul spangs nas sprang po'i tshul tshan gyis/ /shab gzhung phra mo'i yul phyogs 'grim 'grim nas/ /nam
phyed spang skya'i steng nas phur pa yi/ /zor 'phen sngon chad ma grags ya mtshan can/ /zhwa nag tshab tu sog zhwa kha krong dang / /rdo gong tshab tu rdul

len khra bo dang / /dung long tshab tu sor kong gzi g.yu bcas/ /rus rgyan tshab tu phor shubs sbo gri dang / /zor spang tshab tu me lcags phra ldan dang / /phod ka'i tshab
tu dor ma rgya mtsho bcas/ /srang 'gag gzhung la zor gtor sha ra ra/ /zhes sogs gsungs pa ltar da lta lha chen lcags ri 'khor mor 'dzin cha'i me mda'i so khung 'di rnams
de skabs su mdzod 'dzin grwa tshang pa'i dus brgyab tshod dang / de skabs 'gro mgon dbang gi mtshan can nyid ni shab chos lcam gra sogs su brdzus stabs su rgyun ring tsam
bzhugs te/ de skabs bal dmag rnams gzhis rtser 'gro/ lam tsho gcig 'dir yang khel ba 'brong ngu la brgyud phyag 'tshal sgang nas dmag ru bsnar te 'ongs/ de skabs gdan sa
'dir lha chen sogs srung cha tsam 'jog pa las gzhan pas zing cha ma bgyis pa sogs la brten bal dmag rnams shar bskyod kyis de nub dmag sgar bu lung du brgyab tshod kyi de
sa nas dmag mi 'ga' res lha chen sogs rgyal sgo mnan te 'gro sa med rkyen/ chus byang gi sde gseb dang / byang rgyud dgon gseb sogs la phyin te sgo rum rag dung rnams khyer
tshod kyang / cho 'phrul 'ga' zhig byung pa yin nam/ slar bzhag skad bcas/ de tsam las lha bla ma kho na'i byin mthus skyon 'gyur ma byung zhing de nas sa gzhis rtses
brgyud lha ldan rang du 'gro rtsis kyang sgar nad mi zad pas btab pa dang bod dmag sogs kyis 'gro lam ma bde ba phyir log skabs bkras lhun nas khyer ba'i chos gos rdor
phreng / mtshams phod sogs/

'dir yang kha re byung tshod rnam thar zhal gsungs ma'i gong gi 'phror/ de rjes ma 'gyangs snying rus 'gro ba'i mgon/ /bdag gi sems kyi gdung sel bka' drin can/ /padma bdud
'dul dbang phyug ces grags pa'i/ /'jam dbyangs rigs thigs gzhon nu legs par byon/ /dam pa'i phyag srol dus mdos zab ma sogs/ /bde skyid rdzogs ldan gsar pa'i dpal la spyad/
/de nas rim bzhin kun dga' rin chen dang / /spyan ras gzigs sprul rigs myug yin pa la/ /bar chad dbang gis bu mor gyur ba'i rjes/ /bskal bzang tshul khrims zhes su grags
pa dang / /mgon po dngos grub gzhung brgya dpal 'bar gyi/ /rnam par sprul pa dngos grub mtshan can rnams/ /gegs med don ldan kho na legs par byon/ /dngos grub mtshan
can bltams rjes rgyal yum la/ /rlung nad tshabs chen btab pa'i sku gegs shar/ /de rjes nar mar rlung nad rgyun bsring gi /rgyal yum skrag ste gdung spel mdzad ma 'dod/ /de
la brten dang rig 'dzin 'jigs med kyis/ /lung bstan don bzhin slar yang yum gyi spun/ /dam tshig sgrol ma rnal 'byor rig mar brten/ /rgyal yum dam pas bka' 'gyur rin po
che/ /snying rus 'bad nas gsung sgrogs mdzad pa dang / /rdo rje rnal 'byor ma yi bsnyen pa dang / /mkha' 'gro seng gdong bsgrub pa bskang ba dang / /phyag 'tshal skor ba
grangs med mdzad pa sogs/ sgo gsum rnam dkar las la 'bad pa rnams/ /shin tu legs mod sku gzugs bzang ba'i skabs/ /lo grangs

sum cu ma lon gdung sogs kyang / /'byon 'phro 'byon pa'i mu rang yin nges la/ /gdung spel bya ba dgongs zhu mdzad pa 'di/ /rnal 'byor bdag gi sems la cung ma babs/ /'on kyang
thog mtha' bar du drin che bas/ /rang 'dod kha tshang bdag gis ci la nus/ /zhes sogs gsungs pa bzhin dmag thag kyang phal cher lcags phag lor chod nas/ dag chen dbang
sdud snying po'am dpal ldan chos skyong nyid dgung grangs sum cur phebs pa chu pho byi ba'i lo sa ga zla ba'i tshes bco brgyad la/ snyigs dus 'gro ba'i mgon po padma bdud
'dul dbang phyug kun dga' bkra shis mthu stobs bstan 'dzin bzang por grags pa nyid sku bltams pa'i dga' ston du dus mdos zab ma sogs gtang rag rgya cher mdzad tshul rnams
phal cher chu lug lo yab rje nyid sku 'khrungs dus bzhin mdzad dam snyam shing / yang yab rje nyid dgung grangs so gnyis su phebs shing stag lor yab kun dga' rin chen bltams
pa'i dga' ston du yum chen ban tshang pas mdos zab su grags pa'i 'cham gzigs phul cing / me 'brug lor bde skyid rje btsun du grags pa tshul khrims dpal rgyas dbang
mo 'khrungs/ lcags sprel lor mgon po dngos grub dpal 'bar 'khrungs ston du mgon mdos zab mar grags pa mdzad lo dang / de rjes rgyal yum mchog la sku rlung snyun bzhes kyis
gdung spel dgongs zhu mdzad tshul bcas rnam thar rtsa tshig bzhin dang / gzhan yang sa rta lo nang dpal sa skya'i byang ngos bde mchog pho brang 'di bzhin

sngon dus chu mig bla brang zhes chu bo gangga tshun chad la 'gran zla dang bral ba'i slob dpon rin po che bsod nams rtse mo'i gzim spyil dang / de rjes sngags 'chang chen
po dang / 'jam mgon a mes zhabs rnams kyi sku dus nyams gso rim par mdzad kyang gog zoms la nyams gso gsar bzhengs lta bu mdzad pa'i steng thog bar gsum gyi bla ma lha khang
du sngon sngags 'chang chen po'i sku dus bzhengs par mdzad pa'i/ bla ma sa chen yab sras gsum sa lo chen po rnams la dpal 'khor lo bde mchog gi dbang dang lam gyi bla
ma brgyud pa'i zhal skong gang dgos nyid kyi dbu bla rnams dang / 'jam mgon dbang gi mtshan can yum sras rnams dang bcas sbyin bdag gi tshul du bzhugs pa mthong ba tsam
gyis yid 'phrog pa 'di rnams dang / bar thog du yi dam lha khang du rten gtso dbus su dpal bde mchog mi tshad che tsam la/ snying po'i rnal 'byor ma bzhi dang / thugs gsung
sku'i lha tshogs/ sgo mtshams ma brgyad bcas kyis bskor ba/ de 'og mgon khang steng bstar la gur mgon gyi bla brgyud dang / sngon dus kyi rten rnying rnams g.yas g.yon
gyi me ri sogs kyi nang bzhugs shing de dus gsar bzhengs mdzad pas gur mgon lha bcu gnyis ma'i steng dmag zor rgyal mo dur khrod bdag po yab yum phur srung dkar bdud lcam
dral 'khor ru 'dren sde bzhi dang bcas pa rnams sa 'jim la rten 'dam sogs dang / gnas chen rnams kyi sa chu sogs bsres te bskrun pa rnams la ring bsrel rnam bzhi gzungs
rdzogs spyi

dang khyad par bstan srung rnams la dam pa kun grags dang sngags 'chang chen po'i sgrub yig bzhin so sor srog 'khor bla rdo khyad par gur mgon la gri snying lcags rdor rtse
dgu sogs thun mong ma yin pa'i gzungs bzhugs rnams kyis phyug par rab gnas mdzad de/ steng 'og bar gsum du gnam sa logs kyi rgyan mchod rdzas spyi dang bye brag mgon khang
du zhing chen gyi bla bre khrab rmog gri me mda' mdung sogs drag po'i rgyan dang / rtag rten rgyun gtor sogs mthong ba tsam gyis dpa' 'khums byed pa rnams la/ bdag chen
dbang gi mtshan can nyid nas 'khor lo bde mchog la brten pa'i rab tu gnas pa rgyas par mdzad de dam ye dbyer med du byin gyis rlobs par mdzad do/ /de'i nub sngon sngags
'chang chen po'i sku dus kyi gzim chung bde ba can du grags pa gong ma na rim gyi dam rdzas bdud rtsi ril bu sgrub mdzad kyi gzim chung dang / gzim phug bzhugs g.yab gting
du sman khang ka ba bcu gnyis pa/ de'i phur 'dam brdung rdo gtun dang bcas de'i nye mkho 'jog pa'i khang pa/ shod du rtse thab sgril rtsi bkang dang bcas pa bkod legs
ngo mtshar 'di rnams gsar bskrun mdzad/ de'i lhor sngags 'chang grags blo sogs kyi gzim chung deng sang bde mchog lhor grags pa shod rnam sras rigs can bco lnga'i lha khang
dang bcas pa 'di rnams kyang sku thog 'dir gsar bskrun mdzad pa mtha' klas mgon khang mdo'i g.yab la drag ris rnams nang so pu tra khang bzhin mdzad pa der 'gro mgon dbang

gi mtshan can gang gi zhabs rjes su 'brang zhing bstan pa srung zhing 'jig rten skyong bar bka' bsgos pa'i lha srung bzhi tsam yod pa las/ kun gyi gtso mo shangs mo rdo rje
bu khrid du grags pa ni/ shangs za phu'i gnas sgo dang po dang nye bar skyid phug par grags pa'i bu mor skyes shing / rgyun du gson 'dre byed cing kun la khog zhugs dang
gnod 'tshe drag po byed pa zhig 'gro mgon dbang gi mtshan can nyid khul der phebs skabs bka' bsgo dam 'dogs mdzad pas gzhan la don med gnod pa cung chung du song ba de rjes
mo rang yang phyi nang mi rnams brgyud pa chad de mo rang gi ca lag sgo yi lde mig bcas phul 'byor da lta 'dra 'bag gi mgo bor yod pa bzhin de skabs shin tu 'tshubs pas/
spyi bye'i bstan pa srung zhing 'jig rten skyong bar bka' bsgo dam 'dogs 'phrin gsol bcas mdzad pa nas bzung / da lta'i bar gdan sa 'dir bstan srung rnams kyi mngags
gzhug tu gnas te srung skyobs byas pa 'di bzhin byung zhing / de mtshungs zab bu'i gnas bdag gdol pa nag por grags pa yang zhabs rjes su 'brangs pa'i 'di nyid kha'u'i gzhi
bdag btsan chung ba 'di bzhin sngags 'chang chen pos bka' bsgo dam bzhag mdzad pa la mi gnas pa'i tshul gyis bdag chen nyid kyi gzigs snang du/ kha'u lung pa thams cad
chus bkang ste gdan sa dus gcig tu phab ste 'joms par byed cing gzigs pa na/ bdag chen dbang gi mtshan can nyid thugs 'khrugs

te drag po'i sbyin sreg dang 'brel btsan chung sreg sbyangs mdzad pa da lta byang gi brag dmar gyi logs rten khang yod pa bshig ste kha snon bdud 'dul mchod rten gyi bum sgor
rta mgrin gsang sgrub kyi snang brnyan bzhugs sa 'di bzhin gsar bskrun dang bcas pa btsan chung ba'i ming bos mi chog pa mdzad de/ de'i tshab tu gnod sbyin beg rtse dang
gang gi klu gdol pa nag po gzhi bdag tu bskos pas da lta beg gdol du grags pa chab chen chen mor gsol mchod mdzad pa bzhin byung zhing / lha srin gzhan la btsan chung
ba'i rgyab dang 'gro ba gzhan dag la gnod 'tshe mi chog pa'i spreng yig bcas mdzad pa la/ da lta spring yig ces pa'i bzhugs khang 'di bzhin byung ngo / /gzhan yang rgyal
chen bsod nams dpal du grags pa sogs rten khang bde mchog na yod pa 'di rnams dang / gzhan yang ril sgrub skabs sogs la phebs pa'i rnal 'byor dbang phyug birWa pa'i srung
ba/ thun mong dang thun mong ma yin pa'i mngon rtogs pa'i mthun pa'i snang brnyan zung dang / da lta ril sgrub sogs la 'grem pa'i sngags 'chang chen pos bzhengs par mdzad
pa'i sngags thang chen mo/ bla ma yi dam chos srung bcas pa'i zhal skong gsar bris mang du mdzad pa'i thang ka dang bcas par gos rgyan gzhi li wang gi gong sham 'ja' sgrigs
zhal khebs ling sna lnga sogs kyis spras pa dngul tog can 'di dag dang / gzim chung dang bcad rgya khang bcas kyi gos kyi bla bre dang hor gos 'ba' zhig las grub pa'i
gos kyi yol ba gsum/

mchod chas dngul ting che chung bdun cha gnyis mchod kong che chung gnyis/ spos 'dzin/ me dam spos phor che ba dngul grub kyai rdor lha dgu pad sdong can sogs tsha gser gyis
brgyan pa sha stag dang gta' spel snod sogs dngul teb bzhi bcu skor dang / gzhan yang nye 'khor gos dmar gyi smad khebs 'khor lo can/ stong ser sa chings gzung thag rdor
bcas la sogs pa rdo gzhong dang rang 'thag sogs tshun chad nyer mkho byas chog 'di dag gsar bskrun mdzad cing / dgung grangs so brgyad du phebs pa lcags sprel khrums zla'i
nang sku kha bdo ba zhig kyang byung tshod kyi rnam thar zhal gsung ma'i gong 'phros las/ so brgyad lo la gro bzhin zla ba'i mjug/ /bya rgyal rgod po gnam 'phang gcod
pa la/ /hor las skyes pa'i bdud sprul ma rungs pas/ /sa rnyi btsugs zin nas 'gum 'dod kyang / /ro zan 'dab chags lta bu'i sngags smyon kho/ /rnyi la thebs las med do rgas
gog tsho/ /phyin chad snying tshim yid bde dga' bar mdzod/ /zhes gsungs pas shes nus so/ /de ltar dgung grangs so brgyad yan gyi rnam thar zhal gsung ma dang bstun na rags
tsam de ltar lags kyang / lo khams mi gsal ba'i sngon byon gong ma rim byon gyis phyag btab pa'i spyi dang bye brag gi bstan 'gro'i me btsa' gtsug lag khang rnying gras
che phra rnams la nyams gso ji ltar mdzad pa rnams rags tsam brjod na/ thog mar rje btsun gong ma'i gzim sbug gzim spyil dkar po'am sgo rum du grags pa 'di nyid kyi rtse'i
spang bad spen bad du bsgyur

ba dang / thug chen 'di bzhin yab rje kun blo'i sku dus spos gnang mdzad kyang / lo mang cung zad gog skyon gyis gsar bskrun mdzad nas dbu rtse'i khyams rar mgon po'i man ngag
nas byung ba bzhin thun mong ma yin pa'i thugs sgrub tshul bzhin gsar 'dzugs mdzad de/ thub chog mnga' gsol bcas rgyas pa mdzad par grags pa dang / dbu rtse rnying ma'i
thog gi gser zangs kyi rgya phibs 'di bzhin sngags 'chang grags blo bas bzhengs gnang la lo mang gog skyon shing cha gsar spod sogs gsar bzhengs dang 'dra ba'i nyams gso
mdzad pa dang/ dbu rtse gsar mar grags pa'i lam 'bras bla brgyud kyi zhal skong / yab rje rdo rje 'chang kun dga' blo gros kyi snang brnyan dngul grub ma mchod rdzas bcas
'di bzhin sogs gsar skrun rab gnas bcas mdzad pa dang / slob dpon rin po che bsod nams rtse mo'i gzim phug gzim khang rnying ma'am da lta grwa shar gtsug lag khang du
grags pa 'di la nyams gso gsar bskrun lta bu dang / nang du bzang gos kyi bla bre 'phan sogs mchod rdzas du ma 'bul sbyor mdzad pa dang de nub smug chung mgon khang la nyams
gso dang nang du rgyal chen rigs bzhi mi tshad ma 'di rnams dang / drag po'i gzhal yas khang sogs nang gzungs mtshan ldan 'khor tshogs rnams kyi mgo brnyan dang bcas
gsar bskrun gyis rdo rje phur pa la brten pa'i rab gnas rgyas par mdzad pa dang / de rnams kyi ltag bde gling mgon khang sogs nyams gso dang / mgon po lcam dral

sngon sngags 'chang chen pos lha sa rdzong nas spyan drangs pa de nyid bde mchog pho brang du phyag len bzhin dbyangs rol dang bcas phar dang tshur gdan drangs te nyams gso
rab gnas bcas gsar bzhengs lta bur mdzad pa dang / shAka bzang sku 'bum nyams gso rmang nas gsar bcos mdzad de steng gzim khang dkar po grags pa sngon du dpon chen dang
/ de rjes sa bzang ma ti paN chen/ sa bzang 'phags pa de rjes ngor chen rdo rje 'chang la gtsug tor rnam rgyal zhal gzigs sogs kyi gtsug lag khang rnams nyams gso gsar bzhengs
mdzad cing / de'i shar na dkar shAkya grags kyi nang rten sku 'bum dang / de 'og rdor khang gtsug lag khang lho jo sras shAkya ye shes sogs kyi sku 'bum bcas bde gshegs
mchod rten brgyad du bsgyur bar mdzad nas/ gzungs brdzang rab gnas phun sum tshoT par mdzad de sa rgyan gnam rgyan sogs gsar 'bul mdzad pa dang / de mtshungs mgon nub
'cham mgon rnams dang / g.yag zengs bcas nyams gso gsar bskrun lta bur mdzad de/ mgon po'i rab gnas man ngag nas byung ba bzhin mdzad pa dang / sngon dus zan tshul bla
brang ngam deng sang khro khang bla brang du grags pa 'di'ang 'dir rmang nas chos sar dang chabs gcig mgon khang 'di'ang zhal bkod phun sum tshogs pa 'og tu spod gnang thog
mi sring gsum la sku 'jim sgrub ma gos bzang gi phod kha rdor gong rus rgyan sogs kyis brgyan pa khyad par nang gzungs rnams kyang rnam 'dren kun blos

nang sor a mes zhabs kyis pu tra'i zhal 'bag la sku byings bskrun pa'i dkar chag sor bzhag lta bus mdzad/ me ris kyi khrod gur lha brgyad 'byung 'dul sogs gsar bskrun mdzad
cing / gzungs rnams zab par phul te steng du gser gyi ganydzi ra rgyal mtshan rnga thug kyis tshogs bcas gsar bskrun mdzad de/ rab tu gnas pa'i dga' ston bcas mdzad pa 'di
sngon dus nas bzung gdan sa'i byang rgyud la chu gnod mi 'byung ba'i bka' bsgo mdzad pa bzhin phyi lo dgun dus grum chu sbos te bla brang zam sner thon tsam nas mchod
zhing bya phra mar phyogs pas rdo skyor bgyis kyang bsrung dka' ba byung 'dug pa/ chos skyong gis cung zad kyang bka' las mi 'da' ba'i mtshan mar mngon pa der gnam sa bar
gsum gyi drag po'i rgyan dang / drug rten gyi tshogs dang bcas gsar bskrun mdzad pa dang / de'i ltag gi dga' ldan bla brang 'di nyid dmangs nas brling chos mdzad de/ sngar
las bkod pa rab tu son pa 'og gi mgon khang du rgyal chen bse khrab pa'i g.yas g.yon du mdung dmar can chos skyong dung thod can rnams sku gzugs dang bcas par gsar bzhengs
mdzad/ bla ma bdag nyid chen po'i thugs dam rten gur mgon lcam dral sogs sngar yod rnams bzhugs su gsol te/ sngags 'chang bla ma nyid kyis rab gnas kyi me tog 'thor/
rgyal bstan srung bar slar yang bka' bsgos te spyan gzigs gtor tshogs sogs sprin ltar gtibs shing / bstan pa'i bya ra g.yel med mdzad slad bzhugs

sa'i steng du gser gyi ganydzi ra dang rgyal mtshan rnga thug sogs kyis brgyan te/ dpal ldan sa skya'i mdzes rgyan du bzhugs pa dang / 'di'i shar 'dab na sngon 'phags pa rin
po che rgya yul phebs skabs dha rma pA lA'i phyi rten gser 'bum la dpon chen shAkya bzang po dang shar pa 'jam dbyangs pa rin chen rgyal mtshan gnyis kyis gtsug lag khang
steng du g.yu rtsi sgron pa'i rgya phubs phag sna ma bcas bskul te bzhengs pa deng sang gi bar du g.yu thog ces grags pa'i gtsug lag khang chen po 'di na bzhugs pa'i gser
'bum chen mo 'di'i 'gram na ma gcig mkha' 'gro 'bum gyi gser 'bum dang bcas pa bzhugs pa'i gtsug lag khang la sngags 'chang grags pa blo gros/ sngags 'chang mangga'i
mtshan can/ yab rje dbang sdud snying po rnams kyis nyams gso dang khyad par 'jam mgon dbang sdud snying pos ldebs bris rnams thang kar spod gnang dang / bla bre 'phen sogs
legs par bstsal te/ steng du g.yu rtsi sgron pa'i rgya phubs dgongs pa bzhes kyang lag rgyun med pas bzo pa kha shas nas sgrub khul bgyis kyang ha cang legs par ma byung
ba de rnams bla brang shar gyi klu bha su dha ra'i pho brang steng phul ba 'di yin tshod/ g.yu thog shar ram 'jam chu bzhugs khri zhes grags pa'i lo rgyus cung zad gleng
na/ sngon gyi dus su rgya mtsho dpon gyis gtsos gdan sa'i bka' khrims pa rnams chos khrims sogs bca' ba'i skabs kyi rgya mtsho dpon gyi bzhugs khri yod pa'i g.yas kyi
ldeb bris la sa bir rje btsun rtse mo/ rje btsun grags

pa sogs bzhugs pa la gnas bskor pa dag gi sdod yul byas pas dud skyon dang / khyad par bsam bral 'ga' zhig gis lam ngan dod pas sku so sor phur pa rtod de yo byad 'gel ba dang
mi 'tsham pa la mtshams med kyi las gsog par thugs kyis ma bzod par/ de rnams bsrung ba'i phyir rigs sngags 'chang pa kun dga' bkra shis kyis gtsug lag khang du bsgyur
nas rten gsar bskrun mang du mdzad de bzhugs pa slar yang gangs can bstan 'gro'i rtsa lag o rgyan rgyal ba'i rnam 'phrul dpal ldan chos skyong gis rmang nas gsar bzhengs
mdzad de steng bla ma lha khang 'og tu mgon khang bcas bskrun par mdzad pa'i steng na sngar gyi rten gtso 'jam dbyangs seng zhon/ bram ze chen po sa ra ha/ chos kyi rje
sa skya paNDi ta/ gzhon nu nor bzang / sog po'i rgyal po sde lnga la 'jam dbyangs gtso 'khor lnga zer ba dang / sa bir rje btsun bsod nams rtse mo/ rje btsun grags pa/ chos
rje sa paN/ 'phags pa dgung lo brgyad pa'i sku tshad 'phags pa'i phyag nas ma/ yang kun bkras pas bskrun pa'i 'phags pa/ sngags 'chang bla ma de nyid kyis 'gro mgon 'phags
pa'i phyi rten la nyams gso gnang skabs sngags 'chang bla ma mangga'i mtshan can nyid las mi rnams kyi khrod phebs nas bka' 'doms mthar phyin bstsal zhing phyi rten
gser 'bum chen mo dbu btsugs te/ thugs smon nyams su bstar skabs dri bsung lha yi dri las kyang lhag par 'thul bas/ thugs dad lhag par 'khrungs te sgo rum gyi 'phags pa
sme

ba can la 'dra cog mdzad de bzhengs pa 'bum thang na bzhugs pa'ang sa chen kun blos sa 'bum dngul 'bum du bsgyur skabs 'dir phebs la sogs dang / 'gro mgon phyag rdor sogs 'di'i
rten rnams kyang 'dir spyan drangs te bzhugs su gsol/ gzhan yang sbyin bdag mangga'i mtshan can bcas bzhugs pa'i drung na sa rgyan ting bdun tshar du ma dka' spyad ka
'phan khyad mtshar/ gnam rgyan bzang gos 'ba' zhig las grub pa/ 'di rnams sa skya pa dbang sdud snying pos skye rgu'i bsod nams kyi zhing du bskrun pa 'di rnams dang /
sngon dus nyis thog bla brang de nyid deng sang mngon dga' bde chen du mtshan bsgyur te/ 'jam mgon a mes zhabs kyi sku dus bzhengs gnang 'di'ang lo mang ring 'gros gyis gcong
zom che bar nyams gso rmang nas gsar bcos mdzad de nang du mchod rdzas dang / steng du gser zangs kyi rgyal mtshan rnga thug bcas gsar bskrun mdzad pa dang / de'i byang
zur khang bla brang du grags pa nyams gso gsar bskrun mdzad de sgrol dkar thog tshad ma sngon sngags 'chang chen pos thugs sras grags pa blo gros rgyal/ sras bsod nams
dbang phyug rnams kyis nyams gso'i skabs ldebs bris su bzhugs pa'i sngags 'chang chen po'i sku/ tshe dpag med/ dzam ser rnams tshar du dngar/ dmar po skor gsum bcas bzhugs
pa rnams zhal grangs de dang mthun pa'i 'bur sku 'di rnams dang / mthong don gtsug lag khang gi nub phyogs 'od dpag med kyi snang brnyan 'di'ang

gsar bskrun mdzad pa dang / gzhi thog pho brang gi gnas bcu lha khang gi nub zur khyad byang mgon khang yan chad nas shar gyi zur bar ling bcos sku drin skyong ba sogs rags
tsam dang / bla brang shar dang grwa shar rnams kyi mthong pa'i gser zangs rgyal mtshan sogs gsar bskrun rgya cher mdzad pa 'di rnams dang lha chen sprul pa'i gandho la
chen po'i khyams stod du gong du bkod pa bzhin gser khri chen mo'i ltag gi rgyal ba tshe mtha' yas dang / de'i g.yas g.yon du rnam par rgyal ma dang / sgrol dkar yid bzhin
'khor lo/ gong du smos pa bzhin gang gi sku mched gcung po'i nang rten bcu gcig zhal rnams kyi snang brnyan rnams gser dngul sbrags ma las grub pa/ rin chen du mas rgyan
spras pa 'di rnams dang / gang gi gdung sras bde gshegs mthu stobs dpal 'byor gyi nang rten dngul gyi gdung rten tsha gser ma rin chen du mas spras pa bcas gsar bzhengs
rgyud sde nas bshad pa'i gzungs yongs rdzogs rab gnas kyis mtha' brgyan pa bcas mdzad/ rgyal chen thang du grags pa 'di na sngon dus rgyal chen bzhi g.yas g.yon du bris
pa yod kyang mi srun pa 'ga' zhig gis nyams chag btang ba rnams sa chen kun blo'i sku dus bzhi char phyogs bsgrigs kyis byang ldeb tu spo bar mdzad kyang / sngar gyi snang
tshul mngon du gyur pa thugs kyis ma bzod par da lta'i rgyal chen bzhi 'bur sku 'gro ba'i don la ring tshul bzhengs stabs can thog so gnyis tsam 'di rnams gzungs rnams
rgyud sde nas bshad pa bzhin sgrub par

mdzad pa 'di rnams dang / de'i lcags sgo g.yas g.yon gyi srid pa'i 'khor lo cha lnga pa dang / mngon pa nas bshad pa'i 'jig rten snod bcud kyi 'khor lo'i ldeb bris 'di rnams
thog phibs bcas gsar bskrun mdzad/ gtsug lag khang gi sgo khang du 'khor lo 'di dag bris pa'i dgos pa ni las 'bras la rmongs pas srid pa 'di dag tu las dang mthun par skyes/
de dag gis sdug bsngal myong nas bde 'gror skyes/ rten de la nges 'byung skyo shas kyis srid pa la chags bral byed dgos/ ma thub na slar yang 'khor bar lu gu rgyud
du 'khor bas lam chos dang mjal dus 'dir srid pa 'di dang sdug gyis thub pa zhig bya'o snyam pa'i nges 'byung bskyed phyir 'du khang gi sgor bris pa lags/ lha rtse theg chen
pho brang gi nub tu o rgyan rin po che gtso 'khor snang brnyan ngo mtshar can 'di rnams kyang gsar bzhengs mdzad/ 'di'i nang gzungs su gu ru rin po che de nyid btsan
po khri srong lde btsan la dgung lo brgyad pa lta bur bstan te rdo la zhabs rjes bzhag pa de nyid gtso bor bzhugs pa'i ring bsrel rnam bzhis phyur bur bkang ste rab gnas
mdzad pa po yang slob dpon nyid dang rnam dbye med par lung gis bsngags pas na/ deng skabs slob dpon dngos dang rnam dbye ma mchis/ snang brnyan 'di dang / thigs g.yab shar
lho nub gsum dang phur khang khyams stod smad thog kha'i zhal ba rnams nyams gso gsar brdung mdzad pa dang / de rnams kyi shar lho'i mthil gyi 'jam khros lha khang ngam
'jigs byed lha khang du grags

pa 'di'ang gsar ldeb mdzad pa sngags 'chang bla ma rang nyid kyi thugs bskyed rmad du byung bas bskrun pa 'di la dgos pa rten 'brel lam la nye ba 'di la nye bar mkho ba'i sa
gsogs skabs rkyen dbang du skyes dar ma zhig song ba'i dur sa 'dres pas drag po'i gzhung las gnas khang dur khrod rol pa'i gzhal yas khang zhees pa de rang byung bas gzhal
yas khang ngam lha khang gi steng gi char rigs kun khyab bdag rdo rje 'chang kun dga' blo gros/ 'jigs byed rwa lugs lha bcu gsum ma'i bla ma brgyud pa'i snang brnyan
rnams g.yas g.yon du bzhugs pa'i 'og dpal rdo rje 'jigs byed kyi dkyil 'khor gyi lha tshogs rnams kyi snang brnyan 'bur sku bzhugs pa'i me ris kyi ldeb tu/ bde kyai gsang
gsum gur mgon lha bcu gnyis beg rtse lcam sring bcas bzhugs pa dang / de 'og 'chi bdag las kyi gshin rje yab yum la 'khor rnams kyis bskor ba dang / sgo logs g.yas na dus
dgra'i dbang po ma he zhal can bdag chen dbang gi mtshan 'chang drag chas kyi rnam pa la thugs sras zung bcas 'khor tshogs kyis bskor ba rnams bzhugs pas 'bur sku thams
cad bde bar gshegs pa'i ring bsrel gtso bor gyur pa'i ring bsrel rnam bzhis phyur bur bkang zhing / khyad par rdo rje 'jigs byed gtso 'khor rnams kyi thugs kar lcags las
grub pa'i drag rdor 'dod gsol bcas bzhugs shing ldeb ris rgyu skar nyi shu rtsa brgyad sogs ldeb bris kyi tshogs kyang mang bar bzhugs pa'i steng gi cha la zhing lpags kyi
bla bre mi

ro rengs po mgo lag rkang pa don snying nang khrol gyi 'phan dzar sogs kyis brgyan pa gnas 'dir bzhugs pa tsam gyis skyi g.ya' bar byed pa swau ma pu ri'am dur khrod so sa'i
gling dang nam yang gnyis su med pa'i steng na rnga thug gi tshogs dang / gser gyi ganydzi ra/ spen bad la gser gyi maNDal/ bad phur re re bzhin dril bu skul byed 'phan
dang bcas pa 'di dag rje btsun sa skya pa'i bstan la 'khu ba'i dam sri'i gshed du sngar med gsar bskrun mdzad pa 'di gang la btab par mdzad pa'i lo khams mi gsal yang sbyin
bdag bzhengs pa'i skabs na thugs sras zung bcas gsungs lugs la dpag na yab rje padma'i mtshan can dang / phun pho kun rin pa zung 'khrungs zin nas bde mchog pho brang
gi sngon tsam 'brug sbrul gang rigs zhig la gsar 'debs mdzad pa 'dra'o/ /gzhan yang kha'u brag rdzong gi 'du khang ngam deng sang bla ma lha khang du grags pa rmang nas
nyams gso gsar bzhengs bkod legs 'di bzhin bskrun te/ rten 'bur sku rdo ring pas bzhengs pa lam 'bras brgyud pa/ snyigs dus bstan pa'i nyi ma sngags 'chang chen pos bzhengs
pa'i lam zab brgyud pa mi tshad ma sogs la nyams gso gser chab bskyar 'bul na bza' gsar sgron/ ldeb bris rje btsun sa skya pa'i gdung rabs rin chen phreng ba/ bde mchog
yum bka' brgyud pa gur lha brgyad sogs ldeb bris rnams thang ka la spor gnang sa rgyan gnam rgyan bzang gos 'ba' zhig ka 'phan khyad du 'phags pa'i tshogs bcas bskrun pa
'di yin lags/ 'di

steng bzhugs khang khrol chen bkod legs spen bad steng du gser 'phru gser zangs rgyal mtshan sogs gnas 'di mdzes shing zhing skyong dgyes pa'i mchod rdzas su bskrun/ mgon khang
mdun gyi gzhung lam phyag 'tshal sgang du grags pa'ang sngon dkar gong spungs pa la dar lcog sgron pa zhig las med pa/ da lta maNDal bkod legs dbus su ngo bo zhing skyong
drag po gzi ldan dbang phyug bzhugs kyang gdul bya'i snang ngor jo dar gser 'phru can phyogs bzhi yum chen sku mdog mthun pa'i dar lcog can 'di'ang bskrun zhing / de
dus kyang rlung dmar shin tu che ba byung yang don 'bras da ltar gdung brgyud gegs med phebs thub pa'i rtags dgung grangs so brgyad pa lcags sprel zla ba brgyad pa yan
gyi mdzad 'phrin rags tsam sngar smos pa bzhin dang / khyad par gtsug lag khang nyams gso gsar bskrun mdzad pa sogs 'di dus kyi lha khang mkhan chen kun dga' dpal bzang gis
lcags bya lor mdzad pa'i gdan sa 'di nyid kyi rten bshad chen mo sogs nas btus pa bcas de lhag gi zhib cha ma rnyed pa dang / de nas lcags sprel zla ba brgyad pa'i 'phro
nas sa sbrul zla ba bzhi pa'i tshes bcu drug bar 'tsho zhing bzhugs pa'i lo hril po brgyad dang zla ba bdun dang zhag bcu drug gi rtogs brjod rnam thar sogs mdzad 'phrin
bsam gyis mi khyab pa yong ba gzhir grub kyang deng skabs lo mang song rkyen gtam rgyud sgra dag min sna tshogs brjod pa las lo rgyus zhib par yig 'khod kyi zin bris sogs
cher med rkyen zhib cha 'bri

bar rngo ma thogs kyang / gzhan nas thor bu byung ba 'ga' re gung bstun te sgro bskur spangs te cung zad 'bri na/ lcags bya sogs lo 'di rnams snga phyi gang rigs su lha chen
lcags ri'i byang spel lha khang 'di bzhin rtsa ba nas gsar bskrun gyi nang du phyis byon gdung brgyud sri skeg gi bar gcod kyis mi tshugs pa'i phyir bdud 'dul mchod rten
skeg sri zil gnon gyi 'dra sku rin po che sogs rten rnams byin 'dam khyad par can du ma las bskrun pa gzungs rdzogs rab gnas bcas mdzad pa 'di rnams dang / de'i lho nub
lcog spel du 'du khang ka ba bcu drug pa sdom gsum rab dbyer gzhung skyor mdzad par dmigs te nang gi rten 'jam mgon sa paN gyi sku 'dra rin po che ring bsrel rnam bzhis
phyur bur gtams te/ rab gnas can gsar bzhengs mdzad par sa paN lha khang du grags pa de yang nyid mdzad skeg sri zil gnon gyi sku 'dra bcas gong dang gnyis char rtser gser
zangs kyi rgyal mtshan gham bhir sogs kyis brgyan cing / nang du gos kyi bla bre 'phan sogs mchod rdzas du mas mdzes pa 'di rnams gsar bskrun mdzad pa dang / gzhan yang
paN chen gzhung brgya pa'i gdan sa chos 'khor lhun po'i ngos su sku rten mchod gsar sbyor mang du snang bas mtshon da dung 'dir ma 'dus pa yod par shes par mdzod/ gzhan
yang kha'u chu tshan 'o bsil 'di bzhin 'gro mgon dbang gi mtshan 'chang 'di nyid kyi chab tshan yin skad dang / bla ma gnyis med du grags pa'i chab kha 'dir 'jam mgon kun
blos kyang

bzhugs 'dug pa de dus gsar bskrun mdzad gras dang / gzhan chab tshan skabs khri pa'i bzhugs yul da lta spel ril du grags pa dang / phyag gnyer ban tshang pa sogs sdod yul snga
dus khang phran du ma yod tshod 'dug pa phal cher sku thog 'dir byung 'dra ba dang / gzhan yang yab rje kun blo'i sku dus bzhengs gnang gi gser gyi 'dren chas gsum gyis
sku thog 'dir khom min la brten gser gyi 'dren chas dkar stegs bzed zhal bcas gcig 'phar ba 'di dang / gser ting che ba 'di nyid bcas da lta gsol che'i rtsis khra'i thog
yod pa 'di rnams gsar bskrun mdzad pa dang / dgung grangs bzhi bcur phebs pa chu khyi lo'i mjug tsam nas bdag chen dbang gi mtshan can nyid dang / gdung sras rgyal yum
sku gzhon dam tshig sgrol ma/ mdzod pa drung rigs ban tshang pa sogs zhabs 'bring pa'i 'khor tshogs sngon lam bzhin dang bcas/ gangs ljongs sa yi thig le lha ldan rgyal
khab chen po sogs gong sa yan phyin gyi mjal phyag tu chibs sgyur mdzad sgo rnams phal cher shing glang lor yab rje kun blo yab sras gsum bcas phebs skabs la cha bzhag mdzad
dam snyam pa de skabs 'jam mgon kun blos mdzad pa'i 'grul phebs bca' yig nyung ngu zhig yod pa gzhir mdzad nas/ bca' yig rgyal bstan rab rgyas zhes pa gsar bkod mdzad
de sgar pa rnams kyi byed sgo che phra de bzhin dgos pa'i bka' bsgyur dang bcas/ sngar lam mgon khang rnams su lam gtor sogs mdzad nas/ bar lam zhag thog

rnams su spro khang 'grogs 'gros/ phyi khur 'grogs 'gros gzim gur sogs dang / phyag gnyer ban tshang pa sogs khongs so so'i sdod gur bcas sgar sgrigs kyi phebs srol snga lam
bzhin mdzad nas/ bar lam e waM chos ldan du 'khyug tsam phebs pa/ tshogs chen la gnas bcu'i rjes gnang / thar rtser gu ru drag dmar gyi dbang dang / tshe dbang byad grol
sogs mdzad pa spyi sger nas gsol ston dngos 'bul sogs rgya che bar zhus te/ gzhis rtser rdzong dpon dang / bkras lhun sogs nas phebs bsu thab bsu rgyas pa dang bcas pan
chen rin po che blo bzang bstan pa'i nyi ma'i mjal phyag dang phar tshur gnang skyes sogs sngar lam ltar mdzad snyam sems zhing / de nas gdan bteg ste phebs lam rong brgyud
phebs tshod gyi bar lam zhal mjal zhu ba/ chos 'brel dbul phongs rigs la sbyin gtong / dgon khag rnams la mang 'gyed/ gdul bya rnams re ba skong bzhin par lha ldan dang
nye bar gong sa mchog nas mtshams zhu mjal dar/ mnyes spro le tshan sogs thog ma'i gzigs gsol dang / rang re nas 'tshams 'bul ba mngags shing / skyed tshal klu lding du
rtse shod thab bsu gsol ston drung rigs ser skya sum cu skor gyi phebs bsu ba rnams dang bcas bzhugs mtsher yab gzhis lha klu dga' tshal du gdan chags te/ rtse shod rnams
nas ja zhus 'tshams zhu'i mjal dar bcas phebs shing / de nas mi ring bar rtse drung 'dzin gnyis pa'i zhabs g.yas khang du mjal phyag tu

chibs bsgyur te dpon 'khor rnams rdo ring phyi nang sde yangs shar bcas par sngar gting chibs zhol lugs sogs ma mdzol ba'i sgo nas gong sa rgyal dbang thams cad mkhyen pa blo
bzang 'jam dpal rgya mtsho bstan pa'i dbang phyug dpal bzang po'i gser zhal mjal bar/ maNDal/ rten gsum/ 'gyogs dar nang mdzod 'bul mtshon rgya cher bstabs pa sogs dang
/ dngos gzhi khri mjal skabs/ mgon po gang gi sku mdun du ban tshang pa dang bcas bzhengs te maNDal 'bul ba/ rten gsum gyi bshad pa sogs dang dngos 'bul gser dngul gyi
tshan grangs rgya che spam mtho ba 'bul ba sogs shing glang lo 'jam mgon kun blo'i sku dus kyi lam bzhin mdzad yod 'gro snyam pa dang de nas gzhung sa mchog nas snga bar
phyi gsum du ja mar rtsam 'dur chag sogs do lnga bcu sogs kyi zur gsol gya nom sogs 'bul bar mdzad cing / de ring la jo shAka rnam gnyis sogs lha sa thil dang / rtser 'phags
pa lo ke shwa ra dang / gser gdung khag sogs la sna lnga'i mchod 'bul khrus gsol rab gnas rgyas par mdzad snyam pa dang / de mtshams gong sa mchog nas dpal chen rdo rje
gzhon nu'i stod las kyi dbang / nyang gter gu ru drag dmar gyi dbang sogs bzhes pa/ gur drag dbang gi skabs gong sa chen po nyid nas bdag chen dbang gi mtshan can 'di
nyid gur drag dngos su gzigs pa sogs kyi ngo mtshar kyang byung / don du bdag chen 'di nyid rang re gdul bya rnams kyi snang ngor mir snang ba tsam las

don du padma 'byung gnas nyid las gzhan du ma 'das pa'ang skyes chen dam pa phan tshun gzigs snang 'di nyid kyis grub/ de nas gzhung sa mchog gi bka' dgongs mtha' dmag bzlog
thabs su lha ldan gyi phyogs bzhir mnan pa'i steng mchod rten 'debs pa/ rdo rje gzhon nu sogs gtor bzlog kyang mang du mdzad skad dang / chu phag dbyar zla gang rigs zhig
la rgyal yum dam tshig sgrol ma zhes rang byon ma sku chung ba de nyid la ngag dbang kun dga' rgyal mtshan lha klur dga' tshal gyi mchor khang de nyid du sku bltams pa/
rgyang tsam nas gong sa mchog mjal skabs sku pang du bzhes shing dbu phud 'bul gnang gis ngag dbang 'jam dpal bde legs rgya mtsho zhes pa'i mtshan gyi cod pan stsol bar
mdzad pa sogs gzigs bzos che khar gdan sa 'di nyid kyi dgon lag zangs ldan chos sdes mtshon spu dkar gzhis ma lag gtan tshigs dang bcas pa dang / sngar yod chos gzhis khag
la'ang 'byed phra rgyab gnon gtan tshig bcas 'bul sbyor mdzad pa ma zad/ sku thog 'di la sa rta rgya bod dpyad mtshams zhes sngon sa sprel lor gor bod zing zhi skabs nas
'di ga'i chos gzhis rnams la de snga nang khral khag las phyi khral rmon rngod dmag rma bya lha thil gyi mjal skyes tsam las gzhan pa'i khral med kyang / sa sprel gor
bod zing zhi nas bzung lam gtogs 'khri sgrub gzhung bla'i rdzong gzhis sa khongs spyi 'gros ltar sgrub dgos kyang / da phyin sngon lam ltar gyi steng gong sa mchog dang gong
ma'i sku tshab am ban

phebs bzhud ma gtogs gzhan rtsa chag gi gtan tshigs rgya bod skad gnyis shan sbyar ma gtsang btsan bstsal ba sogs mnga' 'bangs rnams la mi 'jigs pa skyabs kyi sbyin pas 'tsho
bar mdzad pa sogs rgyal dbang padma ka ra dngos dang rnam dbyer ma mchis/ de nas thon phyag sogs rim par zhu gnang gis gzhung sa mchog nas phebs zos phebs skyel sogs bla
na med pa'i sku zos dang bcas gdan bteg ste/ bdag chen rang sku rkyang ni byang rwa sgreng / stag lung sogs la'ang phebs tshod 'dug yum sras byings rnams snga phyi gcig
'dzom dus mdzad pa ji ltar yin rung / de nas rgod rgal la brgyud dbus lho khar mnyam phebs kyi bsam yas su rgyang tsam bzhugs te mchims phu dang g.ya' ma lung sogs la gnas
gzigs dang / de skabs rab 'byung par phur dbang stod las smad las sogs bstsal bar bsam lcog dpe gar gling gi steng lha khang zhig tu gnang ba zhu mkhan kyang mang rab
kyi byung tshod gyis ling ga rnams la zhing bcu tshang pa'i dgra bgegs rnams 'gugs gzhug skabs zan ling la 'phar g.yo drag tu byung zhing zan ling dngos nas mthe bong sgreng
ba dang / 'ga' zhig bros stabs su 'dug pa sogs/ de dus mkhan tshang sde pa sogs phal cher gyis mthong ba rig 'dzin bskul tshig tu'ang gsungs pa ltar dang / de skabs
dbang gnang sa lha khang gi dbus der bdag chen nyid kyi snang brnyan 'jim sgrub drag chas can zhig bzhugs pa nye dus gong sa thams cad mkhyen pa phebs pa zhig la

gnas der dogs skyon gyis spo bar brtsam pa na sus kyang sgul bskyod ma nus pa'i ngo mtshar can dang / yar lung shel brag gnas gzigs kyis gu ru'i sgrub phug tu thugs dam nyams
bzhes skabs slob dpon rin po ches thengs gnyis tsam zhal dngos su bstan te/ ma 'ongs lung bstan spyi dang bye brag snyigs dus der rje nyid nas spang blang ji ltar mdzad
dgos sogs lung bstan dang rjes su lung bstan mang du brnyes kyang bdag chen shin tu gsang bar mdzad pa sogs/ bdag chen nyid nas a li chos rje'i sprul sku gong ma ngag dbang
chos grags kyis zur tsam bka' las thos tshul sprul sku nyid kyi rnam thar nang gsal ba las gzhan pa'i de skabs gsung rgyun zin bris zhib par mi gnang bas 'god ma nus/
de ltar dbus lho byang gi 'gro don rnams mdzad zin te gtsang gam pa la nas sgang brgyud nas gdan sa chen po dang nye bar phebs pa na/ der bzhugs rnams nas ser 'phreng rdo
rje chos skyong phebs pa dang bcas pho brang gzhi thog tu gdan drangs te de'i sang nas bzung chos srung rnams la bskang gso brgya tshar/ gzhis byes rnams la gsol ston
rgya cher stsol ba sogs dga' ston gyi dpal la rol ba mdzad do/ /de nas ring min mgon khang rnams su gtang rag dang sngar yar lung shel brag tu zhal gzigs ji ltar byung ba
bzhin gu ru rin po che gtso 'khor gyi snang brnyan rin chen gnyis pa las grub pa tsha gser can rin chen du ma'i phra tshom kyis spras pa'i bzhugs khri gser zangs las grub
pa nang

gzungs ring bsrel rnam bzhis gang bur bkang pa la o rgyan gnyis pa bdag chen de nyid rang gi rab gnas can da lta lha chen khyams stod kyi gser khri chen mo'i g.yas gral la
bzhugs pa 'di bzhin gsar bzhengs mdzad/ de skabs tsam la gzhung bla brang sogs su'ang dbyar ston mtshams su drang srong ri Shi 'char ba dang bstun/ chab bzhes sogs la dmigs
nas nor bu gling kha dang kun khyab gling zhes sogs byung ba dang / dus mtshungs tsam 'dir yang phun tshogs bde skyid gling kha 'di bzhin dbyar dus spro sang gnang yul
sogs la dmigs nas sa gzhung nas gsar rgyag byas tshod dang / gzhung bla sogs su'ang rtse phyag dang bral phyag bzhes pa sogs byung ba dang bstun/ 'dir yang phyag rdzas 'ga'
zhig zur du bdag tshags mdzad de/ sku mdun gzim dpon nas do dam gyis sgrub mchod khag dang gtor bzlog rigs/ gzhung skyor khag sogs la gzhung gtong rnams kyi skyor gnon
du ja thug gsol phor sogs thor re ba dgos pa 'di rnams dang zur du 'khrungs ston chen mo dang / ston dpyid chab tshan skabs rnams dang / gzim chung lho byang gi gtor spod
sprel zla'i gur drag sogs 'char 'phar rnams gtong bar rtse gzim dpon zhes don du rtse phyag mdzod zhes pa rtsis 'khri'i dngos po ma rtsa ru khag sogs sngon dus stobs chen
yod tshod du 'dug pa de rnams thog mar sku thog 'di skabs byung tshod dang / de nas me stag lo gsar nang gdung sras rnams che 'don mdzad bzhes kyi sngar lam

gzhung sa mchog sogs su snyan 'bul sogs mdzad de/ shing glang rgyal zla'i mjug mdos chen zab re 'jam mgon kun blos deb bzhin la/ gyon chas nyin sa tshogs su 'cham sku dregs
pa zil gnon lcam dral gdan 'dren gyis dpang gzugs sogs la sku 'cham mdzad rgyun 'di bzhin sku thog 'dir 'phar du byung 'dra snyam zhing / snga dus dgu tshan bdun las med
kyang dgu tshan gnyis sogs 'phar pa dang bcas zab rgyas mdzad cing dngos gzhir chos khri phebs tshul rnams zhib par 'og padma bdud 'dul dbang phyug gi rnam thar skabs su
brjod rgyur byas te/ mi ring bar yab rje dpal ldan chos skyong nyid srid skyong dgongs zhu mdzad de rigs sras bgres pa padma bdud 'dul dbang phyug mthu stobs bstan 'dzin
bzang po nyid bla chen 'phags pa rin po che'i bzhugs khrir mnga' gsol te/ yab rje rang khri zur mdzad nas phun tshogs bde skyid dang gzhi thog phun gling sogs gang mnyes
su bzhugs shing skabs re byas 'gyur dang kha'u'i brag rdzong sogs su bcad rgya sogs la bzhugs sam snyam pa bcas/ thugs dam kho nas bstan mkhas kyi bgyi ba spyi bye brag
gdan sa 'di 'phel rgyas kyi thabs tshul kho na la thugs gzhol lam snyam pa las zhib cha zin bris sogs ma mchis pa dang / ham bshar bgyis tshe sgro 'dogs kyi mthar lhung dogs
pas re zhig de tsam la bsdus nas rnam thar zhal gsung ma'i gong 'phros las/ gzhan yang mi byed dgu byed yod do cog//ri mo 'debs dgos byung na ri mo mkhan/ /skyugs

log sgyid skyur snag shog gzon pa las/ /dge mtshan med pas mang po nyung bsdus na/ /grub chen brgyad cu'i rjes gnang kyai rdor gyi/ /rgyud dbang la sogs 'chad pa mang du byas/
/da dung byed dang byed lus 'di bzhin lags/ /zhes gsungs pa ltar dam pa'i yon tan drug gam dgu las / dang po ni 'chad rtsod rtsom gsum las/ dang po 'chad pa ni/ snyigs
dus kyi gdul bya rnams dad gus dang brtson 'grus zhan pas dam tshig sogs ji bzhin srung sdom mi nus pa la dgongs nas dbang lung 'chad spel rgya cher ma mdzad mod/ 'on kyang
gdung sras sku mched sogs skal ldan gyi zhal slob rnams la grub chen brgyad cu'i byin rlabs dges rdor rgyu lam gyi dbang / bde mchog nag po lugs gsang 'dus 'phags lugs
rdo rje phur pa'i stod las smad las kyi dbang / 'jigs byed rwa lugs bcu gsum pa rta mgrin yang gsang lha dgu kun rig dze ta ra'i lugs kyi tshe dpag med lha dgu nyang gter
gur drag na ro mkha' spyod ma sogs kyi dbang byin rlabs thub dbang gnas bcu 'jam dbyangs smra seng / 'jam dkar/ rta mgrin skyer sgang / phyag rdor gtum po/ khyung khra
nag rnam rgyal/ rnam 'joms/ ri khrod ma sogs kyi rjes gnang / byad grol gser sde sogs yang yang stsal zhing / smin gling 'dod 'jo'i bum bzang gi dbang lung yongs rdzogs
lan kha shas bstsal tshod bcas dang / gzhan de skabs su zur chad pa zhes sa chen kun blo'i sku dus su rgyab 'chang pa dpon slob rin chen rgyal mtshan dang

sku thog 'di skabs su bal spel khang gsar ba dpon slob kun bkras zhes rig pa'i gnas lnga la mkhas pa'i paNDi ta de nyid dang / gzhan yang de skabs rje btsun 'chi med bstan
pa'i nyi ma dang / sgo spel mkhan zur kun dga' rab rgyas/ dga' ldan dpon slob byams pa bstan pa'i rgyal mtshan sogs sa chen kun blo'i dngos slob lam 'bras sogs 'chad spel
gnang mkhan mang la rags pa yod tshod du 'dug kyang rnam thar tshigs bcad ma gong 'phros las/ nang don mthar thug rtogs min la sogs pa/ /sngar brtsad rtsod dang rtsod mus
legs so zhus/ /zhes gsungs pa ltar/ gnyis pa rtsod pa rdo rje'i me char gyis log lta'i ri bo bsnyil tshul ni/ 'jam mgon kun blo'i gsungs las/ rtsod pa'i rig pa la ma sbyangs
kyang babs thog rtsod shugs shin tu che ba yod gsungs pa ltar/ gzhan dag rang lugs sogs bla sprul dge bshes sogs dang sbas gtam ji ltar mdzad kyang / thog ma'i zhal
bzhes de la sus kyang lung rigs sogs gang nas brtags kyang bsnyon du mi nus pa rdo rje'i tshig ltar kun gyis khas blang mi zhu mthu med lta bu yod skad dang / yang gong
'phros las/ mkha' spyod dga' ma'i tshogs 'khor nag 'gros sogs/ /sngar tsam brtsams dngartsom mus yin no zhu/ /zhes gsungs pa ltar gsum pa rtsom pa nyi ma'i 'od zer gyis rgyal
bstan rgyas par mdzad tshul ni/ yab rje rdo rje 'chang kun dga' blo gros kyi gsol 'debs le tshan rnams dang / gzhan nyid kyi dbu bla mus chen sogs la gsol 'debs brtan
bzhugs mang ba gnas

rten phyag mchod kyi cho ga rgyas pa/ nA ro mkha' spyod kyi tshogs mchod/ dam tshig rdo rje'i sbyin sreg/ gur mgon khro bcu drag po'i sbyin sreg khyung khra'i sbyin sreg sogs
bsnyen thabs sbyin sreg skor sogs dang / rdo rje phur pa'i rab gnas/ gur mgon khro bcu'i zhabs kyi gtor mdos zung 'brel/ gdugs dkar nyer bdun ma/ rgyal chen g.yu mdos/
drang srong log tri bka' brgyad khro bo rol pa/ gshin rje tshe bdag rtsi dmar gtor bzlog sogs mdos dang gtor bzlog rnams la rang lugs dbyangs rol phyag len sogs sbyar te
nag 'gros su mdzad pa sogs mang ba dmag zor ma'i gtor bzlog chog khrigs sogs gtor bzlog gi skor dang / 'khrungs ston chen mo'i thug chog chog khrigs sogs ru mtshon 'dzugs
chog skor dang rgyal dbang mchog gi 'khrungs lha rnams kyi mchog chog chog dgon kha pa lhas kyi sa gam pa'i mchod chog zab phu'i gnas bdag gdol pa'i mchod chog srung ma
rdo rje bu khrid kyi mchod gsol sogs gsol mchod kyi skor dang / skeg sri zil gnon dang / gdung rabs myur 'byon gyi gsol 'debs sogs dang / bdag bstod nyams mgur gnas bstod
sogs mang ba ril sgrub phur sgrub lha mchod mgon mdos/ dus mchod mdo sde lha mchod zab mo sogs kyi phyag len ji ltar bya tshul gyi deb dang / ban tshang sge bskos phebs
'grul chen mo rnams kyi bca' yig la sogs pa deb dang bca' yig dpyad khra'i skor la sogs pa phyis byon gdung brgyud rnams dang chos brgyud 'dzin pa rnams la

mkho ba'i legs bshad kyi tshogs kyang mang du snang ba pod chen bdun tsam long tshod bcas dang / yang rnam thar rtsa tshig gong 'phros las/ rtsa rgyud brtag gnyis la sogs bshad
sgrub kyi/ /dam chos kun la bslab sbyangs mang du byas/ /da dung ma shi bar du bslab sbyang 'dod/ /zhes gsungs pa ltar dam pa'i yon tan gsum tshan gnyis pa thos bsam
sgom gsum las/ dang po gnyis ni gong du brjod pa ltar/ /phar tshad 'dul mngon dbu ma sdom gsum ste/ /pod chen drug tu sa skya pa rnams bzhed/ /drug po 'di la deng sang 'chad
nyan dar/ /zhes gsungs pa rnams kyi rgyugs 'bul dang / dbyar dgun chos thog rnams la gsung bshad kyang mang du mdzad pa sogs mdo phyogs mtshan nyid skor dang / sngags
phyogs la yang lam 'bras tshogs slob gnyis la sogs pa/ grub mtha' ris med kyi bla ma rnams las gsan bsam mdzad tshul gong du smos pa bzhin dang / dges rdor rtsa rgyud brtag
gnyis/ bde kyai gsang gsum/ nA ro mkha' spyod bdag med ma/ kun rig chos spyod rigs/ rdo rje'i chos skyong gtor bsngo/ bskang ba'i rigs dang / rdo rje phur pa gur zhal
rnams kyi gtor bzlog rgyugs 'bul mthar phyin pa mdzad par ma zad de rnams kyi gzhung dang / bshad khungs dmigs rim phra mo yan chad thugs su chud par mdzad pa dang / yang
rnam thar tshigs bcad gong 'phros las/ kyai rdor bde mchog la sogs zhi khro'i lha/ /bsgom bzlas dus grangs bsnyen pa mang du byas/ /da dung tshe dang sgrub pa mnyam par

shog /zhes gsungs pa ltar sku gzhon nu'i dus nas dgung grangs so brgyad yan la bsnyen pa mdzad rigs sa skya pa'i yab chos phyag rdor 'byung 'dul dang dges rdor/ bde mchog nag
po lugs/ rdo rje phur pa/ rdo rje 'jigs byed/ grub chen dze ta ra'i lugs kyi tshe dpag med lha dgu tshe rta zung 'brel/ phyag rdor gtum po/ drang srong log tri/ ser gdong
sngon mo/ gur mgon brag rdzong ma/ zhing skyong chen po tsa tu mu kha rnams kyi gzhi'i bsnyen pa mthar phyin pa mdzad pa dang / dgung grangs so brgyad man nas da dung
yang lhag lha rab 'byams kyi bsnyen sgrub du ma mdzad par gdon mi za zhing / dus rgyun gyi thugs dam gyi rim pa/ biir srung phyi nang lam zab phyi nang / lam dus rgyab bas
dus/ bde mchog dril bu lus dkyil/ nA ro mkha' spyod kyi bsgom bzlas dang bzhi la rje btsun sa skya pa rnams kyi thugs dam chag med rnam bzhir grags pa gtso bor mdzad cing
/ gzhan yang bde mchog nag po lugs 'jigs byed/ phyag rdor 'byung 'dul dang / gtum po/ seng gdong ma/ drang srong log tri/ tshe dpag med lha dgu/ byang gter lcags gdong
ma/ tshe rta zung 'brel/ tshe sgrub gur bdun ma/ srung 'khor brag rdzong ma/ gzhan yang mang du yod tshad bcas dang / dgong khar phur chung gtor bsngo chen mo bskang ba
thugs dam ma bcas chag med mdzad cing / de steng brgyad/ bcu bzhi/ nyer gsum/ nyer drug nas gnam gang bar dus gtor rnams phyag len bzhin mdzad pa sogs la brten/ kun gyis
bzhin ras la dngos su lta bar mi bzod pa dang / gsung thos

pa tsam gyis gzugs med rnams ni skad cig la byer zhing / gzugs can mi rnams kyang snying rtsa 'dar ba dang / phebs lam sogs la 'jig rten pa'i mthu bo cher 'bod pa rnams kyi
rten khar sogs la spyan gru gsum de nyid bgrad pa tsam gyis rang zhig tu gyur te dar lcog lhung 'ong ba sogs nas de skabs kyi zhabs 'bring pa sogs kyi mthong chos yin 'dug
pa deng skabs kyang gleng zhing / gzhan yang rtsa rlung la dbang thob rtags su/ dgun grang dus sogs su'ang ras rkyang kho na mdzad cing / rlung bzung ste phebs rjes zhabs
'bring pa sus kyang mi gnon pa sogs tshur mthong gi gdul bya rnams kyi snang tshul dang don la rtsa thig rlung gsum la dbang 'byor bas 'phags yul gyi grub chen rnams
dang gnyis su ma mchis par mngon no/ /de las gzhan pa'i rdo la rkang lag gi rjes sogs 'jog pa rdzas ngan gyi cho 'phrul las kyang 'byung zhing / mngon shes sogs ni the brang
grub pa kha cig la yang 'byung bas mtshar du rtsi ba ni rang gis rang bslu bar kho nar sems so/ /gzhan yang rnam thar zhal gsung ma gong 'phros las/ gzhan yang ngo mtshar
rnam thar 'di 'dra yod/ /yon tan mi shes dpe cha'i dkyil du nyal/ /skad gdangs mi shes skad chen bong bu 'dra/ /rgyan bzo mi shes mar tshon thams cad phung / /gtor bzo
mi shes rtsam pa yod tshad brlag /thig rtsa mi shes skud pa'i dkyil du sdod/ /ri mo mi shes rdul tshon ri ltar spungs/ /mdos dkri mi shes snal ma gzhug gu 'bud/ /rol mo
mi shes rdzi ri rdzi tshad sdebs/ /rnga

rdung mi shes rnga gog yod tshad gshog /gar 'cham mi shes rkang pa mes tshig 'dra/ /yi ge mi shes smyu gu mdung las ring / /gtam bshad mi shes lkug pa mgo gcig yin/ /de sogs
ngo mtshar rnam thar dpag med 'di/ /sa skya'i grub thob smyon pa dmu med pa/ /dbang sdud snying po gang gi rtogs brjod yin/ /'di 'dra 'jig rten khams na ches rab dkon/
/ces gsungs pa rnams ni/ 'jam dbyangs sa paN gyis/ blun po'i yon tan khar 'byin te/ /mkhas pa'i yon tan khong du sbed/ /ces dang / chu phran rtag tu ku co che/ /rgya mtsho
ca co ga la sgrog /ces sogs gsungs pa bzhin/ gzhan gyi yon tan chung ngu la'ang chen por lta ba/ rang nyid kyi yon tan ji ltar che rung rtag tu dman cha 'dzin pa rgyal
sras byang chub sems dpa' rnams kyi rnam thar shin tu bsngags pa'i yul te/ skyes bu dam pa yin par mdzad spyod de dag las rtogs pa'i phyir ro/ /de rnams ni chu lug nag zla'i
tshes dgur 'khrungs pa nas sa sbrul sa zla'i bar gyi rnam thar rags tsam ste zhib cha sa chen kun blo'i rnam thar bzhin lo khams so sor mthar chag 'god par mdzad tshul
zin bris sogs med cing ma gsal bas 'ol tshod 'god ma nus pa bcas/ gzhan du 'gro mgon 'di nyid kyi mdzad 'phrin rab 'byams sngags 'chang chen po dang / a mes zhabs rnam
'dren kun blo sogs dang mtshungs par shes par bya'o/ /de ltar bstan pa dang sems can gyi don sogs rgya chen mdzad pa rnams la thugs dgongs rdzogs shing

dus snyigs ma lnga bdo ba'i gdul bya ma rungs pa dag la cung zad thugs ma rangs pa yang 'khrungs te/ re zhig zhing khams gzhan du gdul bya rgya che ba la dgongs te/ gzungs
sku'i bkod pa bsdus tshul ni/ 'di skabs sngon rjes rnams su sku thog 'dir phyag 'byor byung ba'i spu dkar gzhis su skabs re phebs te/ bcad rgya sogs la 'gyang tsam bzhugs
srol yod tshod kyi 'di skabs kyang de bzhin yin tshul gyis phebs te 'gyang tsam bzhugs par glo bur du bsnyun te/ 'dir bdag khri dang mdzod pa sogs snang med kyi mur gnas
tshul gsan ma thag zhabs rim rgya cher sbad spung dang lhag par bdag khri padma'i mtshan can nyid mi mjal dogs pas nam nyin ltos med kyis spu gzhis su phebs par/ khul de'i
ko gru sogs la ma ltos par gtsang chur phebs rtsis mdzad pa na yab rje dpal ldan chos skyong de nyid spur gzhis kyi thog khar sku gzi mdangs can bzhengs te gzigs rtog
gnang ba gzigs pas cung zad lhod par gyur kyang nang du phebs skabs/ o rgyan gnyis pa 'gro mgon dbang sdud snying po de nyid dgung grangs zhe bdun pa sa sprel zla ba bzhi
pa'i tshes bcu drug la rnga yab gling du sprul pa sprul gzhi o rgyan gyi thugs kar bsdus te/ dbyer med ro gcig tu gyur zin par dngos su mjal phrad ma byung yang sku gdung
rin po che'i mdun du phyag gyang 'gyel ba ltar du 'tshal gnang gis sku gdung rin po che phyag gnyis kyi dbu gtsug tu bzhes shing dus gsum rgyal dang rgyal sras sogs shlau
ka gsum po 'di

thol byung du gsungs te/ gsol 'debs mdzad par gsungs rgyun las byung zhing / lo rgyus 'di la dpag na sku gdung yang 'od du yal la khad kyi byis pa lo brgyad dam chung ngu zhig
las med par mngon zhing / 'on kyang sngon du zhing brjes zin kyang thog kha nas brtse bas/ dngos su gzigs te/ gtsang chu la gya tshom du phebs tshe sku la gnod rkyen
byung dogs sku yi bkod pa gnyis bstan pa gdon mi za bas don du ye shes kyi skus rjes su bzung ba 'di gcig pu'i rnam thar yang gzhan gyis dpag dka' 'o/ /de nas sku gdung mdun
mchod tshogs bla mchod thugs dam 'dzin mi dus mtha'i zhal bkod spur sbyong gnang yul sogs/ gnas der mdzad dang gdan sar spyan 'dren sogs gang gnang yab rje pad 'dul rnam
thar sogs su mi gsal yang / brtags na bar lam gtsang chu dang spur sbyong ni zang chos rang du gnang med dam snyam pa dang / gdung rus sogs gdan sa chen por ser 'phreng
rgyas pa dang bcas gdan drangs te mchod 'bul dang / mi ring bar gad gtsang du btul te bla ma yi dam chos srung nor lha dang bcas pa'i sku spar grangs mang dang / satstsha
dri med kyi snying po sogs brgya stong du ma btab te/ rin chen gnyis pa las grub pa'i mchod rten bzhugs khri dang gdugs chos 'khor gser zangs can rin chen du ma'i rgyan
gyis mdzes pa'i nang gzungs su bzhugs pa'i steng ring bsrel rnam bzhi spyi dang bye brag bla ma gong ma'i dbu lo na bza'/ gdung rus thugs dam snang brnyan sogs grangs
mang bzhugs/

da lta rig 'dzin lha khang gi shar lhor zhal nub bstan du bzhugs pa 'di nyid la rigs sras bdag khri padma'i mtshan can nyid/ ban tshang pa sogs chog gra dang bcas rab gnas
rgyas par mdzad cing / phyi bskor la me tog 'thor ba gos sku dang / 'phan nag zhal phye ste mchod 'bul/ skye bo'i tshogs la sbyin gtong che ba mdzad pa sogs sngon bla ma
gong ma dang 'dra ba mdzad pa dang / gzhan yang de skabs kyi gong sa thams cad mkhyen pa rgyal dbang lung rtogs rgya mtsho/ paN chen rin po che blo bzang dpal ldan bstan
pa'i nyi ma/ bod kyi srid skyong rta tshag sku gong ma sogs dang / gang gi dbu bla zhal bzhugs rnams dang bcas par bsngo rten spam mtho ba dang / 'di ga'i chos sde lho byang
gis mtshon pa dgon sde rnams dang / ris med kyi dgon pa rnams su dgongs rdzogs mchod 'bul/ mang 'gyed sogs rgya che ba dang / lo zla dus dran gyi dgongs rdzogs su chos
sde byang pa tshogs yongs la da lta'i bar la gcung dang lhan cig kyai rdo sgrub mchod zab ma tshul grol dgu dang / dus chen nyin ser 'du mang 'gyed zab pa zla dus la ban
tshang pa'i bla mchod bcas/ bdag khri padma'i mtshan can sogs yum sras rnams nas ji srid bar btsugs pa bcas kyis yab rje dpal ldan chos skyong ngam dbang sdud snying po'i
rnam thar rags tsam brjod zin to/ /

3 kun dga' phan bde rgya mtsho/gang gi gcung po kun dga' phan bde rgya mtsho'am e waM bzang por grags pa ni/ yab sa chen rdo rje 'chang kun dga' blo gros de nyid dgung grangs
so brgyad du phebs pa/ me khyi lo sa ga zla ba'i tshes bzhi nyin rgyal yum chos lung ma sku gzhon pa skal bzang bde skyid bu khrid de nyid la gza' skar zla lag chu nang
'phrod pa'i snga dror shar ma skya tsam la 'khrungs pa gang cir bca' sgrig rnams chu lug lo gdung sras gcen po 'khrungs skabs bzhin mdzad nas/ yab rje rdo rje 'chang nyid
nas snga dror lha bsangs rgyas par mdzad rjes rgyal dbang tshe dpag med kyi snang brnyan/ sdom rig dza bIr rig gnas skor rdor dril sogs sku gsung thugs yon tan 'phrin
las dang bcas pa'i rten bdog pa'i dngos po dang bcas gnang ste tshe dpag med kyi dbang sogs bstsal/ de skabs e waM bzang po zhes mtshan gsol ba'i rgyu mtshan 'khrungs tshes
snga nyin yab rje rdo rje 'chang nyid nas ri bo che nas thang stong rgyal pos rnam thar snga bsgrigs su grags pa zhig ljags klog gi mu dang snga sor sde dger mngags ma
mdzad pa bzhin ban tshang pa'i dam tshig bskang gsol rdor dril theg chen dngos gtsang mang du sgrigs gnang mdzad pa rnams la dgongs e waM dang / thang rgyal gyi mtshan brtson
'grus bzang por gsol bar mdzad cing / 'khrungs ston du yum chen ban tshang

pas mdos zab kyi 'cham gzigs phul zhing / bsam brling lho ri rdo gdugs 'di gcung dam pa'i bla rir ngos 'dzin gyis yab rje nyid nas sa 'dzin phun tshogs yang rtser mnga' gsol
dang / phun gling rtser gser zangs kyi rgyal mtshan dang / thug gsum 'dzugs gnang gis gong ma lcam dral nub mar zhal gtso 'khor/ shar mar las mgon lnga bskyed chog gnang
/ de nas mgon khag bzhir gtang rag gnang tshul sogs gong yab rje rdo rje 'chang gi rnam thar bzhin dang / 'jam mgon de nyid gzhon nu nas yab rje mchog las dbang lung gsan
bsam dang / rtsa rgyud brtag gnyis sgrub dkyil chos spyod gtor bzlog sogs thugs chud kyis tshogs phebs sogs/ gong gdung sras gcen po dang phal cher 'dra bar mdzad tshul
yab rje rdo rje 'chang gi rnam thar bzhin dang / de nyid kyi dgung grangs bcu gnyis par gcen dang mnyam du 'jam dbyangs sa paN gyi chos khrir phebs tshul sogs gong 'gro
mgon dbang sdud snying po'i rnam thar bzhin dang / dgung grangs bco lnga pa yab rje rdo rje 'chang gcen po 'gro mgon dbang gi mtshan can dang bcas dbus 'grul chen mor phebs
tshul gong yab rje'i rnam thar bzhin dang dgung grangs bco brgyad pa yab rje rdo rje 'chang dag zhing du phebs te dgongs rdzogs mdzad tshul kyang gcen po'i rnam thar
bzhin las bskyar ldab ma dgos pa dang / de rjes rje mus chen dang rig 'dzin chen po 'jigs med gling pa sogs las gcen po dang mnyam du gsan bsam mdzad

cing / gzhon nu nas rab tu byung ste gdan sa 'di nyid kyi rgyud sde khag dang / gtor bzlog khag rnams kyi rdo rje slob dpon mdzad pa sogs bstan pa'i bya ba thos bsam bsgom
gsum dang / mkhas pa'i bya ba 'chad rtsod rtsom gsum gyis dus 'da' bar mdzad skabs/ snyigs dus kyi gdul bya rnams bsod nams dman pas ma chud par dgung grangs nyer gsum pa
sa sprel zla tshes la zhing du gshegs pa'i tshul dang dgongs rdzogs sogs sgrub tshul gong 'jam mgon dbang gi mtshan can gyi rnam thar bzhin gdung rus rnams btul te satstsha
dri med snying po can btab ste rab gnas skabs lha'i me tog dkar po yu ba cung zad dang bcas pa mang du babs pa satstsha rnams la'ang sbyar ba dang / snga dus lha khang
bla brang gi gdung rabs zhig la'ang byung tshul gsungs pa sogs gong du bstan pa bzhin dang / gu ru padma'i gter lung zhig las khyi phag rgya mtsho'i ming can byung zhes
dgung snying bcas gsal bar bstan pa/ nang rten da lta lha chen khyams stod na bzhugs pa'i gser dngul ra ma lug gi 'jig rten dbang phyug bcu gcig zhal gyi snang brnyan 'di
yin par gsungs shing / lha chen sku gnyer sprod deb na bcu gcig zhal 'di rje btsun rmol drung 'chi med bstan pa'i nyi mas gsar bskrun dang / de'i nub kyi dngul grub mchod
rten 'di yin par bshad la gang ltar de gnyis gang rung yin pa lha'i me tog satstsha rnams de gnyis gang rung gi nang gzungs su bzhugs shing / gsang yum chos lung ma rje
btsun

ma dpal la zhes gdung sras sku mched rnams kyi a ce drung de nyid ni me khyi lor gshegs shing / nang rten gang gi yum dang mnyam por bla brang shar na bzhugs shing lo dus kyi
mchod 'bul du a drung dbal zhes da lta yang sa gzhung du tshogs chen cho ga gtong ba 'di yin tshod du 'dug sa chen rdo rje 'chang kun dga' blo gros kyi sku mched gcung
mthu stobs dbang phyug dang / bdag ma sger pa'i sras rje btsun 'chi med bstan pa'i nyi ma ni/ sa chen kun blo las lam 'bras tshogs slob dang / mkha' spyod skor gsum gyi
chos skor gtso bor gyur pa'i dbang lung khrid man ngag la sogs pa gdung sras sku mched rnams dang 'dra bar mdzad cing / rjes la rig 'dzin pho brang du bzhugs shing bsnyen
sgrub thugs dam sogs la brtson pa dang / lam 'bras slob bshad dang / nA ro mkha' spyod kyi chos skor sogs mang du gnang zhing / dus phyis yang rje pad 'dul sku mched rnams
kyi lam 'bras slob bshad dang / mkha' spyod ma'i byin rlabs khrid lung la sogs pa mang du gsan cing / sde dge bla ma ngag dbang rin chen zhes lam 'bras slob bshad brgyud
pa bzhugs pa de nyid la mkha' spyod ma'i byin rlabs gnang skabs thod pa'i bdud rtsi khol zhing lud pa kun gyis mthong ba/ bla ma de nyid nas mang du zhu bar mdzad cing
/ nyid kyi gsung las/ bod na khyed lta bu bzhugs pa mthong bas kho mo'i lta byed dbang po je gsal la song phan tshun dag snang 'gran pa bzhin gyi lo rgyus gsan pas/ khams
phyogs kyi bla sprul phal cher gyis

mkha' spyod ma'i byin rlabs gsan kyang slar byin rlabs che bas bla ma ngag dbang rin chen nyid la bskyar nas gsan tshul dang / dus phyis 'jam dbyangs mkhyen brtse dbang pos
bla ma de nyid la bskyar ldab tu gsan pa sogs grub pa'i dbang mor bzhugs shing / sku tshe yang ring po bzhugs pas rin pho'i rmo'u drung du grags pa de nyid gshegs pa'i nang
rten nA ro mkha' spyod ma'i snang brnyan rin chen gnyis pa las grub pa'i sku rgyan sogs 'gran bral da lta lha chen khyams stod na bzhugs pa 'di'o/ /'dir smras pa/ 'og
min gnyis pa dpal ldan sa skya 'dir/ /bla chen gong ma spyi dang khyad par du/ /sngags 'chang chos rje a mes zhabs sogs dang / /bye brag sa chen kun blo yab sras kyi/ /rnam
thar gson dang bcos min dad pa 'phel/ /de ltar bsams kyang yi rang mi bskyed na/ /re zhig srid las thar ba'i skabs med phyir/ /zhim rgu zos la bde bar gnyid byos shig
/ci byed yid ches dad gsum 'phel 'gyur rnams/ /bde nas bde bar ring po mi thogs par/ /rnam grol go 'phang mchog la reg gyur te/ /bslu med rgyu dang 'bras bu'i dngos po'i
gshis/ zhes bar skabs kyi tshigs su bcad pa'o/ /4 pad ma bdud 'dul dbang phyugde lta bu'i yab rje dpal ldan chos skyong ngam/ 'gro mgon dbang sdud

snying po'i gsang yum ngo mar gdung sras ma byung zhing / de rjes rta nag rang byon pa'i sras mo bgres gzhon gnyis las snga ma la gdung rigs gsum tsam byon pa las/ gcen po
padma bdud 'dul dbang phyug gam mthu stobs bstan 'dzin bzang po ni/ yum gyi lhums su bzhugs pa'i tshe'ang yab rje dbang gi mtshan can nyid kyi mnal ltas su/ sa chen rdo rje
'chang kun dga' blo gros de nyid kyi yab rje nyid la bcom ldan 'das rdo rje phur pa'i dkyil 'khor du dbang bskur bstsal ba shar ba dang / yum gyi mnal ltas su gzim sbug
thos bsam 'brug sgra'i gzhi thams cad li khrir 'char ba gzigs pa dang / dpon slob lnga rig pa kun dga' bkra shis kyi mnal ltas su yab rje kun dga' blo gros de nyid na bza'
sku sbyar dri ma med pa gsol te/ phun gling de nyid kyi skas thung 'og tu mjal nyams dang phyag mdzad nas yab rje gar phebs zhus pas/ ngos phun tshogs gzim spyil du 'gro
gsungs te/ thogs med byon pa 'khrungs pa dang bcas/ yab rje dbang sdud snying po de nyid dgung grangs sum cu pa dang / yum rang byon ma skal bzang lha yi bu khrid 'chi
med tshe dbang de nyid las/ chu pho byi ba'i lo bdag cag gi ston pa bltams pa dang mngon par sangs rgyas pa dang / mya ngan las 'das pa dus gsum tshang ba'i sa ga zla ba'i
tshes bco brgyad nyin re gza' lha'i bla ma zla skar chu stod dang 'phrod pa'i dus phyi ma phyed la gzim chung phun tshogs gling du yum la gnod pa med pa 'ja' 'od dang
me tog gi char sogs ngo mtshar ba'i ltas

du ma dang bcas sku bltams/ de skabs yab rje dbang gi mtshan can nyid kyi dbu bla nyams rtogs mnga' bdag mus chen chos nyid ye shes de nyid ya ga chos sdings kyi mkhan po mdzad
nas/ zhe dgon du 'chad nyan mdzad skabs nam mkha'i shar lho'i phyogs su 'ja' tshon sna lnga/ padma spungs pa/ bkra shis rtags brgyad/ mchod rten brtsegs pa/ la sogs
nyin kha shas bstud mar byung ba/ sa skyar gdung 'khrungs pa'i rtags su gzigs pa bcas/ skabs 'dir sa skyar yab rje dbang gi mtshan can sku rkyang las gdung brgyud shin tu
nyag phra ba'i dus/ yab rje nyid sogs tshang ma thugs dges par gyur cing / yab rje mchog nas gang gi rigs sras dam pa yum bcas par/ rab dkar lha rdzas kyi mgul dar/ rten
gsum bdog pa'i dngos po dang bcas pa bstsal nas rgyal sras kyi spyi bor phyag bzhag ste A yu bhruM zhes gsungs shing / rim bzhin rgyal ba tshe mtha' yas pa lha dgu'i dbang
dang / gdung sras phebs pa'i gtang rag tu/ phun gling thog kha'i thug chen rnams la nyams gso dang gsar 'dzugs sogs dang / mgon khag spyi dang khyad par zhing skyong chen
po tsa ru rmu kha dang / dpal ldan dmag zor rgyal mo zung la gdung rabs myur 'byon gyi 'phrin bcol dmigs phug mdzad pa gsungs pa bzhin de gnyis la gtang rag kyang zab
par yod 'gro zhing / gong dbang gi mjug thog tu mtshan du padma bdud 'dul dbang phyug gam/ ngag dbang kun dga' bkra shis mthu stobs bstan 'dzin bzang po zhes gsol ba lho
byang 'dus sder mang ja zab ma'i thog

gtam snyan bka' khra dang brtan bzhugs tshogs 'don bcas bstsal te/ mi ring bar 'khrungs ston du mdos chen zab res sogs dga' ston rgya che mdzad cing / de lta bu'i gdung sras
gzhon nu de nyid ni/ mtshan dpes spras shing ya rabs dam pa'i ngang tshul kho na las/ tha mal gyi byis pa'i spyod pa las 'das pa yab rje rdo rje 'chang las rkyen sel gyi
dbang rjes gnang du ma dang / dpon slob gnas lnga rig pa kun dga' bkra shis de nyid las yi ge'i phyi mo bri klog la sogs pa rig gnas kyi tshogs du ma gsan cing / gzhon
nu'i dus nas gdan sa 'di nyid na bzhugs pa'i chos spyod rnams dang rtsa rgyud brtag gnyis dang bde kyai gsang gsum rdo rje phur pa yo ga dang bcas pa'i sgrub dkyil rnams
dang / rdo rje'i chos skyong rnams kyi gtor bsngo bskang bstod bskul gtor bzlog rnams dang bcas par thugs blor chub ste/ yab rje'i drung du re re bzhin rgyugs 'bul mdzad
nas/ tshogs dbu rnams la phebs shing / khyad par rtsa rgyud brtag gnyis tshogs la phebs skabs rgyud 'don zab ma zhes/ tshoms chen du lam 'bras bla brgyud gos yol/ kyai rdor
gos thang sogs rgyan 'grem dang / tshogs pas 'dab lcam sogs zab gyon dang / sger gzhung nas zhabs brtan ja 'bras dar 'gyed sogs mdzad srol de nyid thog ma sku thog 'di
tsam nas byung bar mngon/ de nas rdo rje phur pa'i sgrub mchod gar 'cham sogs la thog mar phebs te/ skye bo kun gyi yid tshim par mdzad pa dang / nyid kyi dgung grangs bco
lnga bar phebs par/ yab rje mchog nas sngon

srol bzhin mkhas pa zil gnon gyi chos khrid che 'don mdzad rgyur gzhung bla sogs la snyan 'bul dang bcas dril bsgrags te/ gegs sel du chos sde lho nas bka' 'gyur gser chos
gsung sgrogs dang byang pa tshogs yongs nas phur bzlog bcas dang / lo dus kyi dus mdos chen mo 'gyangs nas/ 'go zla'i nyer gsum nas/ byang pa tshogs yongs phyed nas/ dmar
chen gtor bzlog 'jam mgon kun blos deb bsgrigs bzhin dang / phyed nas mgon po zhal gyi gtor bzlog rgyun bzhin mdzad cing rgyal zla'i tshes gcig gzhi thog rtser lha bsangs
la rgyas pa dang / phyi dror lo gsar bzhugs gra rgyun bzhin mdzad pa dang / zla 'di'i nyer gcig la gzhi thog kun rar mdos zab chog bsgrigs dang / nyer gsum 'cham sku gdan
'dren zab ma/ 'jam mgon kun blo'i deb bsgrigs steng ser phreng rgyas pa/ ru 'dren so so nas bcu gcig re dang / pu tra dgu tshan gcig gdung sras bgres gzhon rim par phebs
nas drag chas rdor dril g.yab dar bcas mdzad srol 'di yang 'di tsam nas byung ngam snyam/ nyer bzhir snyem chas/ nyer brgyad la gyong chas/ nyer dgu la gtor bzlog gnam
gang la bskang gso brgya tshar rta zla'i rgyal po lo gsar dga' ston bcas mdos zab phyag deb bzhin dang / khri phebs dngos gzhi gza' tshes dge bar sa tshogs su chos dung
rin po che nas gsung gis bskul te gzhis byes kyi dge 'dun brgya phrag du ma 'dus tshar ba dang / lha chen chos khrims pa rgan gzhon byang pa'i sger chos drug cu the ba'i
las tshan pa sogs

gzhi thog tu phebs bsur 'byor bstun nyin dang po zung la phebs pa'i gtso bor gdung sras bgres pa padma bdud 'dul dbang phyug dang / bar pa ngag dbang kun dga' rin chen zung
sngags 'chang gos dkar lcang los mdzes pa dang / chung ba mgon po dngos grub dpal 'bar rab byung bcas mtha' skor kun tu phyag 'degs pa sogs drung rigs zhabs 'bring pa rnams
dang mjug yum rje btsun ma sogs sku ngo rnams dang / ban tshang pa rnams gdugs chen rgya gling sogs so sor lag 'khyer dang bcas tshogs chen mo'i shar sgo nas dal bus
bgrod pa padma'i mtshan can gyi zhabs g.yas shar sgo'i nang du bzhag pa dang chos dung rin po che'i gsung bskul ba'i dung bskor ba dus gcig byed pa sngon gyi phyag srol gong
ma'i bla dung du grags/ de nas tshogs chen mo'i mtha' skor khri chen gyi mdun thang du phyag gdan dang bcas sku phyag thengs gsum mdzad nas/ chos khri'i steng gi sgo
chung nub brgyud 'jam mgon sku mched gsum 'jam dbyangs sa paN gyi chos khri chen po mkhas pa zil gnon nam/ thang mo che'am/ 'khor lo gsum ldan du grags pa'i khar/ sku lhan
ne lham mer bzhugs grub pa dang / 'dus tshogs kyi longs spyod mtshams bzhag ste/ tshogs pa rnams la gsung rab bskyed la 'jam mgon padma'i mtshan can gyis thams cad mkhyen
pa'i gsung rab dri ma med pa la phyag 'tshal lo zhes gsungs pa dang / tshogs pas mdo klog pa dang sher snying bdud bzlog bcas grub mtshams/ ban tshang pa rnams langs nas
maNDal

blos blangs bteg ste/ dbu byed che sa nas spos reng bu thogs te tshig rigs dang bstun/ so sor ngo sprod bcas tshogs pas maNDal so bdun ma gdangs bcas gang gi mchod rdzas ma
bcas grub nas/ 'jam mgon pad ma'i mtshan can gyis sems bskyed gsal 'debs par mdzad de/ 'jam mgon sa skya paNDi ta'i sku che ba'i yon tan gyi jeng drangs te gang der dbus
gtsang khams gsum du gsungs pa'i tshogs chos thub pa'i dgongs pa rab tu gsal ba zhes grags pa'i dbu'i mtshan don nas brtsams/ bsam gtan gyi phar phyin yan chad dang / nyin
bar mar bca' sgrigs rnams gong bzhin gyi sku gsum ye shes kyi rnam bzhag yan chad/ nyin gsum par skyabs mgon yab rje dpal ldan chos skyong nyid dang bcas yab sras bzhi
char gong gi dge mtshan dang bcas phebs te/ khri chen gyi steng du yab sras bzhi char bzhugs te/ bca' sgrigs rnams gong bzhin gyi 'jam mgon padma'i mtshan can nas sems bskyed
gsar 'debs par mdzad de snga 'phros sku gsum ye shes kyi rnam bzhag man nas mjug sbyar byang bar sngon byon yab sras gong ma'i bzhed srol bzhin gsal dag snyan gsum
gyi sgo nas thugs thog nas rdzogs par bstsal te/ de dus kyi skya ser thams cad 'jam dpal gzhon nu dngos dang mnyam pa'i mos gus 'phel bar gyur to/ / de skabs gzhung sa chen
po nas/ gong sa thams cad mkhyen pa rgyal dbang blo bzang lung rtogs rgya mtsho mchog dang / srid skyong rta tshag no mi han blo bzang dpal ldan rgyal mtshan/ paN chen

rin po che blo bzang bstan pa'i nyi ma bcas so so nas sku tshab mi sna rtse drung mngags shing / gnang skyes maNDal rten gsum gyis mtshon gser dngul gos dar gyi tshan grangs
gnang skyes spam mtho ba dang / gzhan phyogs kyi dgon sde khag dang / rang khongs su gtogs pa'i chos srid kyi sne mo ba ser skya mchog dman yod do cog dang / phyogs mtha'i
dad sbyin khag bcas nas khri ston legs skyes rmugs 'dzin dbang po'i gan mdzod la co 'dri ba stobs pa byung ba rnams dang de nyin gdan sa chen po'i dri gtsang khang rnams
su mchod pa'i 'phreng ba tshar du dngar ba brgya phrag du ma dang / rgyal bstan srung ba'i mel tshe ba khag rnams su spyan gzigs kyi yo byad grangs las 'das pa/ dge 'dun
gyi sde dang skye bo'i tshogs la 'bru 'gyed bcas sngon lam bzhin gya nom pa bstsal ba sogs dge ba'i rtsa ba rnams yab rje rdo rje 'chang pad 'byung gnyis pa 'gro mgon
dbang gi mtshan 'chang nyid nas 'khor gsum yongs dag gis rgyas bshad dang bcas/ bsngo ba rnam dag gis rgyas 'debs grub nas/ yab rje rdo rje 'chang nyid dang / mkhan chen
zur chad pa sogs dpon slob kyi rigs ban tshang pa dang bcas pa/ khri chen gyi mdun du bzhengs te/ rten 'bul sna bdun rdzas brgyad sogs kyi mnga' gsol shis brjod rnams me
bya 'gro mgon dbang gi mtshan 'chang gang nyid khrir phebs lam bzhin/ mdzad grub mtshams gtso thab pas zhwa g.yab dang ki sgra/ de nas ser phreng drung 'khor dang mi ser
gyi kong gzhas pa rnams kyis bsu ba dang bcas pa

tshogs kyi shar sgo lho ma nas/ khro khang gi mdun nas gzhi thog gi ltag bskor te bar bskor bsdus pa bzhin gzhi thog tu phebs bstun/ rtse nas chos dung rin po che thengs bcu
gsum bskul ba sogs sngon byon gong ma'i bzhed srol ltar dang / kong gzhas sogs gzigs 'bul ni nyin grangs du ma'i bar dga' ston du 'bul bar byung grags shing / de nas yab
rje rdo rje 'chang sogs skyes chen rnams las snga phyi dbang lung khrid sogs gsan bsam mdzad pa rnams rags tsam smos na/ yab rje mchog la bya rgyud tshe dpag lha dgu dpal
chen rdo rje phur pa'i stod las byang chub sgrub pa'i dbang dang / smad las drag po'i sgrol dbang / dges rdor dbang / lam dbang / nyang gter gu ru drag dmar gyi dbang
sogs ni yang yang gsan cing / gzhan yang 'jigs byed rwa lugs bcu gsum ma/ bde mchog grub chen nag po lugs/ gsang 'dus 'phags lugs rta mgrin yang gsang lha dgu/ ngan song
sbyong rgyud kun rig rnams kyi dbang dang / thub dbang gnas bcu/ 'jam dbyangs smra seng / 'jam dkar rta mgrin skyer sgang / phyag rdor gtum mo 'byung 'dul/ khyung khra nag
rnam rgyal/ rnam 'joms/ ri khrod ma byad grol sogs yang yang drang srong log tri pa la'i rig gtad grub chen brgyad cu'i byin rlabs/ gur zhal sogs rdo rje'i chos skyong
rnams kyi rjes gnang / dmar po skor gsum/ nA ro mkha' spyod ma'i byin rlabs/ rgyal po sku lnga dang / rtsi dmar rnams kyi srog gtad sogs gsan cing / gzhan yang 'dir ma 'khod
pa mang du yod nges shing / snyigs

dus sa chen kun blo'i dngos slob sa bstan spel ba lung gis bsngags pa gnas lnga rig pa'i paNDi ta chen po kun dga' bkra shis las/ gsung ngag rin po che tshogs bshad dbang khrid
rgyab rten lung dang bcas pa de dang 'brel ba skor dgu'i khrid lung / bde mchog lo nag gsang 'dus 'phags lugs gser chos bcu gsum/ sgrub thabs brgya rgyam snar thang
brgya rtsa sems bskyed lugs gnyis sogs blo sbyong skor dang / jo bo'i chos 'byung brgya rtsa sogs bka' gdams pa'i skor dang / rjes gnang zur bka'i rigs grangs las 'das pa/
'jigs byed rwa lugs bcu gsum ma'i dbang khrid yongs rdzogs kyi lung dang bcas/ gshed dmar lha lnga'i dbang khrid lung dang bcas pa/ ro langs brgyad skor/ dgra gdong gnyis/
kyai rdor bka' babs bzhi dang / gur bsam gnyis/ mgon po'i dbang chen rnams dang/ gur mgon khro bcu thun mong ma yin pa/ lha brgyad/ lha bcu gnyis ma/ lcam dral lha gsum
pu tra'i zur bka'/ zangs gri skor gsum sogs kyi rjes gnang thun mong ba dang thun min rigs tshang ma/ brag rdzong ma phyi nang gsang gsum gyi nyams khrid lha dgu'i rjes
gnang sngon 'gro'i nang rtsa gsum lnga la brten pa'i gsang khrid gzhung pod me 'bar snyan brgyud kha skong yang skong sogs kyi lung yongs rdzogs/ dud sol ma'i rjes gnang
gnyis sngon 'gro'i dud pod kyi lung zhal rnam rgyur bcun gyi rjes gnang khrid lung bcas yongs rdzogs gsan kyang chos skyong sengge nag po dang / bram ze mngag gtad sogs
kha re yab rje sku mched gnyis char nas ma

gsan pa/ rjes su ngag dbang smin grol rgya mtsho las gsan 'dug rnam sras rigs can bco lnga'i rjes gnang / rnam sras zhi drag gi pod lung dang bcas pa sogs gsan pa rgya mtsho
lta bu mdzad pas/ rje nyid kyi dbu bla rnams kyi nang nas kyang 'di nyid la gtso bor mdzad/ gzhan yang rdo rje phreng ba'i dbang yang gzhan par gsan tshul mi snang bas
'di nyid la gsan nam snyam zhing / mdo phyogs pod chen drug mtshan nyid dang / snyan sum sogs rig gnas kyi skor yang mang du gsan bsam mdzad pa nyid kyi gsung las/ nged lo
gzhon nu'i dus su spyir yab rje rdo rje 'chang dang / khyad par yongs 'dzin dam pa kun bkras de nyid kyi zhabs pad bsten te mdo sngags rig gnas dang bcas par slob sbyong
mi dman tsam bgyid rgyu byung ba skal ba bzang zhing / da lta yang rang rgyud la yon tan cha shas tsam yod pa ni dpon slob de nyid kyi bka' drin yin pas khyer mtha' ma
mchis so/ /zhes yang yang gsungs par grags pa sogs kyis shes so/ /rje btsun rmo'u drung 'chi med bstan pa'i nyi ma zhes grub pa'i dbang mo de nyid las/ gtso bo gsung ngag
slob bshad kyi smin grol yongs rdzogs/ byin rlabs rigs rgyab rten lung dang bcas pa sa chen kun blo'i gsan yig ltar phal cher gsan par nges shing / gzhan yang sbyong rgyud
dkyil 'khor bcu gnyis kyi dbang lung gser chos mkha' spyod skor gyi byin rlabs dang / nA ro mkha' spyod ma'i byin rlabs khrid thun mong ma yin pa'i zhal shes rigs dang
/ be'u bum sogs rgyab rten lung

dang bcas yongs su rdzogs pa gsan/ gzhan yang dbang lung thor bu mang du gsan/ ngor mkhan chen thar rtse byams pa kun dga' bstan 'dzin drung nas/ gtso bo birWa pa lam 'bras
chung bar grags pa/ gshed dmar lha lnga'i dbang lung khrid byin rlabs rigs dang bcas pa yongs rdzogs/ gsang 'dus 'jam pa'i rdo rje'am ye shes zhabs lugs kyi dbang sogs gsan/
gzhan yang kyai rdor rgyu lam gyi dbang dang / lam zab bir srung / nA ro mkha' spyod rnams kyi byin rlabs/ 'jam dpal rigs gsum/ khyung khra nag tshe dpag med lha dgu/
tshe dbang 'chi med dpal gter sogs rgyun gyi thugs dam rnams kyi kha gso dgos rigs rnams yang yang gsan/ zhe dgon mkhan po bsod nams dbang phyug las/ snga phyir gtso bo
bde mchog lu nag dril gsum gyi dbang dang / dril bu lus dkyil rim lnga'i khrid lung sogs dbang lung rjes gnang thor bu ba mang du gsan pa zhib par 'jam mgon de nyid kyi
gsan yig glegs bam las rtogs par bya'o/ /de lta bu thos bsam mdzad pa rnams la bsgom sgrub nyams bzhes ji ltar gnang ba'i tshul ni/ sku gzhon nu'i dus lam 'bras gsan nas
bde mchog pho brang du/ kyai rdor gzhi bsnyen zla drug lhag tsam mdzad dus skabs gcig ljags bzlas skabs sogs su bzhugs gnas de nyid nas phyi gsal nang gsal lta bus yul sde
tshang ma gzigs nyams dang / smad zhing phyogs nas byis pa thal phyur kha cig nas rje rang nyid la rdo sogs 'phen par 'khrungs pa/ bla ma kun bkras la zhus pas 'di dag
nag

phyogs la dga' ba'i the'u rang sogs bar chad byed par rtsom pas/ srung 'khor la 'bad 'bungs dgos lugs gsungs pa bzhin mdzad pas skabs shig kyang sngar bzhin thal byung du gzigs
snyam dang / skor lam phyogs nas bud med bco lnga rje btsun rdo rje bdag med ma'i rtsa sngags 'dren zhing 'gro ba gzigs pa sku gam na gnas pa rnams la nged kyi 'di bzhin
mthong ba bskor lam phyogs na ji 'dug ltos shog gsungs pa/ khams mo bco lngas dbyangs 'then bzhin 'gro 'dug mthong tshul zhus pa rnams bla ma kun bkras mchog la'ang
dogs sel zhus/ lan du 'di ni shin tu bzang ste/ khyed nyid dges pa rdo rje'i rnal 'byor la/ bdag med lha mo bco lngas bskor ba byed pa yin sogs gsungs/ yang skabs shig 'od
gsal gyi ngang nas bcom ldan 'das kyai rdo rje rtsa zhal baiDUrya dwangs pa'i mdog lta bu sngon du gzigs shing / de nas je gsal je gsal gyis g.yas g.yon gyi zhal lhag ma
rnams dang / phyag zhabs rgyan cha lugs rnams nas me ris bar ji bzhin gzigs rgyu yin pa la/ zhabs 'bring pa zhig gis gzim sgo phyes te sku mdun du byung bas gzigs snang
de bzhin 'gags pas shin tu 'phangs pa 'khrungs pa ni/ 'jam mgon a mes zhabs sogs sngon byon gong ma'i rnam thar dang mtshungs pa kho nar nges shing / 'on kyang yongs rdzogs
rang ma gzigs pa ni cung zad bar chad rnam pa 'dra ba dang / yang skabs shig 'od gsal ngang nas lag pa dmar mdangs can zhig la 'khor lo yig 'bru can zhig 'khor ba/ nan

gyis gzigs pa na/ gzigs shig pa'i brda lta bu'i 'khor lo ma 'khor ba sdod pa la thugs zhib gnang bas/ dmag bzlog gi gdams pa khyad par can gzigs tshul nang chen bla ma dpal
bzang 'phrin las kyis mdzad pa'i rje nyid kyi rnam thar tshigs bcad ma dang / gsungs rgyun las kyang byung ba don du dmag sogs g.yul bzlog gi man ngag khyad par can zhig
rje nyid la lhag pa'i lha yis gnang ba'i nye brgyud cig bzhugs par grags pa sogs mtshan ma'i bsnyen pa rab 'bring tha gsum las/ yi dam lha yi zhal mthong zhing gdams pa
khyad par can bstsal ba ni mtshan rtags rab ste/ 'phags yul gyi grub chen birWa pa sogs dang mtshungs par mngon no/ /de lta bu'i mtshan rtags grangs kyi bsnyen pa kha skong
bcu cha'i sbyin sreg dang bcas pa mthar phyin nas/ bla ma gong ma'i dus mchod rnams kyi rdo rje slob dpon dang 'brel/ gdul bya skal ldan rnams smin grol gyi lam bzang
la bkri ba sogs sngon byon gong ma'i phyag len bzhin nyams med mdzad pa dang gzhan yang snga phyi ma nges par bsnyen sgrub mdzad pa ni/ phyag rdor/ 'byung 'dul/ rdo rje phur
pa/ gur zhal sogs yi dam chos srung rnams kyi dus grangs mtshan ma'i bsnyen pa rnams sku gzhon nu'i dus nas mthar phyin pa sgrub par mdzad nas gdan sa chen po 'di nyid
na bzhugs pa'i/ phur sgrub chen mo'i dus mdos/ rdo rje phur pa dang / chos skyong gur zhal sogs kyi gtor bzlog bcas kyi rdor slob sogs phyag len rnams 'gan bzhes gnang
bas kun la dwangs ba 'dren pa dang de ltar

thos bsam sgom gsum gyi thugs rgyud sbyangs te 'chad rtsod rtsom gsum dang mkhas btsun bzang gsum gyi sgo nas rgyal bstan spyi bye brag la phan bde'i sri zhu ji ltar mdzad
tshul bsam las 'das kyang / mdo tsam smos na/ rje nyid dgung grangs bco lngar phebs skabs tsam la yab rje rdo rje 'chang nyid khri 'dzin dgongs zhu mdzad de/ gang gi rigs
sras rnam gsum chos khri che 'don mdzad tshul gong bzhin dang / lhag par rje nyid bla chen 'phags pa rin po ches bzhugs khri padma can la mnga' gsol te gdan sa chen po 'di
nyid kyi chos srid kyi khur gang yod 'bogs par mdzad de/ yab rje nyid kun spang bya bral gyi spyod pas bla ma gong ma'i dben gnas sgrub phug rnams su thugs dam kho na
la gzhol mur sa sbrul zla ba bzhi pa'i tshes bcu drug la spur dkar gzhis su gzugs sku'i bkod pa chos dbyings su bsdus tshul bstan skabs/ dgongs rdzogs rnams ji ltar sgrub
par mdzad tshul sogs gong yab rje dbang sdud snying po nyid kyi rnam thar skabs rags tsam smos pa bzhin dang / lo ltar gyi dus mchod du nyid kyi dbu bla kun bkras dang /
yab rje'i sku mched e waM bzang po rnams kyi sku mchod du chos sde byang pa tshogs yongs nas kyai rdor man ngag lugs kyi sgrub mchod tshugs grol dgu la nyin bar ma cho ga
gnyis re mdzad srol snga thog gi phyag len bcas khyon sta gon ma the ba'i dngos chog bco lnga/ nyin dang po tshogs chen la/ bla mchod bcas par phyag cha mchod chas rtse
gzhung nas bsnyen bkur bcas zab ma/ deng skabs sgrub mchod zab bzhes

su grags pa dang / dus chen nyin lho byang chos lhun tshogs yongs bcas la 'bras 'jam skyo ma sogs sde snon zab ma'i thog gser 'gyed/ dus chen gzhan gnyis la ja thug gdan snon
gong 'dra la/ 'gyed med pa deng skabs dus chen du grags pa 'di rnams gsar 'dzugs mdzad/ gzhan zla dus bla mchod tshes mchod zhes pa dang phyi lo dus mchod skabs gser dngul
bkra ma'i byang chub mchod rten sku rgyan nang gzungs bcas khyad par du 'phags pa rig 'dzin lha khang du bzhugs pa 'di sogs gsar bskrun mdzad de/ yab rje rdo rje 'chang
de nyid kyi dgongs pa chos kyi dbyings su rdzogs thabs rgya cher mdzad do/ /de nas mi ring bar mdzod pa sogs sne mo ba rnams mol te/ sa skya pa'i bstan srid kyi rtsa
ba gdung rabs rin po che'i phreng ba srid mtha'i bar du 'byon 'gyur gyi rtsa ba khab bzhes mdzad par zhus te/ sngon dus dpal ldan grub thob 'dar 'phyar ru ba'i rigs rgyud
gsang sngags rnying ma'i rig 'dzin snying ri ba'i sras mo sku mched gnyis char gyi gzung mar phul te gsang sngags zab mo'i dkyil 'khor du smin par mdzad de mtshan padma
bu khrid du gsol nas las rgyar bsten pa las/ ring min gdung sras zhig 'khrungs rtags bzang ba dang bcas byung ba/ mtshan ngag dbang mthu stobs dpal 'byor du gsol te/ 'khrungs
ston dus mdos zab ma sogs sngon lam bzhin dga' ston rgya cher mdzad cing ring min rgyud ston/ phur sgrub sogs la'ang phebs thub pa bcas/ yab rje sku mched kyi thugs
rten snying dang

'dra ba bzhugs kyang ring min nas bar chad kyi dbang du song ste zhing brjes pas tshang ma bya thabs bral zhing yid mug tu gyur pa/ slar yang bar sbug snang smon nang pa'i
sras mo yab rje padma bdud 'dul dbang phyug nyid kyi khab tu phul te/ zhing skyong dbang mor mtshan gsol ba de nyid la/ rje btsun mched gnyis bltams shing / de rjes sa yos
lor yum mchog snying ri ba padma bu khrid las gdung sras ngag dbang rdo rje rin chen 'khrungs ba/ 'khrungs ston zab mo sogs mdzad/ lo 'dir yab padma bdud 'dul dbang phyug
nyid kyi dgongs bzhes thun mong ma yin pa phun tshogs zhabs brtan de nyid gdung rabs myur 'byon ched gsar bskrun gyi gza' tshes dge ba nas dbu bzung ste sa brtag blangs
kyi cho ga rnams rgyud sde nas gsungs pa bzhin legs par mdzad de/ rten dang brten par bcas pa yongs su rdzogs pa gsar 'debs kyi lha khang steng shod rgya khyon dang / zhal
ba tshon rtsi logs bris snang brnyan rnams dang bcas 'jam mgon kun dga' blo gros kyi sku dus phyag btab pa'i zhal gro lha khang 'dra cog mdzad nas/ nang du rten gyi gtso
bo bdag cag gi ston pa thub pa'i dbang po'i snang brnyan gser sbyangs kho na las grub pa'i rtse khru gang dang / nyan gnyis dngul grub sku khru gang tsam re/ nang gzungs
ring bsrel rnam bzhi khyad 'phags bzhugs pa dang / rgyal yum zhing skyong dbang mo nas/ rin chen gnyis pa las grub pa'i myur mdzad lha mo'i snang brnyan dang / rje btsun
'chi med bstan pa'i nyi ma nas rin chen gnyis pa las

grub pa'i yid bzhin 'khor lo'i snang brnyan bcas khru tsam mdzod spu prog zhu sogs rin po che'i phra rgyan du mas spras pa gsar bskrun dang / yab rje nyid nas sde dge sa skyong
tshe dbang rig 'dzin la zhal mngags mdzad pa'i/ 'phags pa gzungs grwa lnga'i snang brnyan bzhugs khri rgyab yol bcas gser zangs las grub pa/ gzhan yang sman 'dam byin
can las grub pa'i bla ma yi dam sangs rgyas byang sems sogs kyi snang brnyan rnams phal cher zhal gro lha khang bzhin bzhugs pa dang / gtsug lag steng mar brag ri bkod
legs khrod du thub dbang gnas bcu rnams/ zhal gro lha khang steng ma bzhin bzhugs pa'i bla sku rnams dang bcas bzhugs pa la/ sa rgyan gnam rgyan gso bzang 'ba' zhig las bskrun
pa mchod rdzas gser srang zhe gnyis las bskrun pa'i gser kong snang ba rab 'byams kyi gtsos pa'i/ nor shel dngul sogs rin chen khams las grub pa'i ting phor dkar chas
sogs ngo mtshar can du ma/ gzhan yang sku brnyan rnams la na bza' bzhugs gdan sogs bzang gos kho na las bskrun pa lha khang rten dang brten pa'i mtshan du'ang phun tshogs
zhabs brtan lha khang / dge legs rgya mtsho'i 'byung gnas rigs gsum gdung rabs char 'bebs su mtshan gsol bar mdzad/ de'i nub mgon khang log 'dren tshar gcod rigs gsum
gdung rabs char 'bebs kyi rten gyi gtso bo/ bstan srung kun gyi sde dpon rdo rje nag po chen po gur gyi mgon po'i snang brnyan thog so gang tsam pa sman 'jim las grub pa/
byin rlabs kyi

gzi 'od 'bar ba 'di la gzungs gzhug ring bsrel rnam bzhi thun mong dang thun mong ma yin pa/ gri snying srog 'khor lcags rdor sogs cha tshang bzhugs pa 'di skabs mgon khang
nub kyi rgyab tu khams pa tsho cig mtshon thogs 'khrug shor gyis gcig gri 'og tu shi ba'i gri snying man ngag bzhin sgrub pa/ gang gi thugs kar bzhugs pa la rab gnas thun
mong ba sngags 'chang chen po'i rab gnas dngos grub 'byung gnas kyi mjug bzhin dang / thun mong ma yin pa mgon po'i man ngag nas byung ba'i rab gnas zhag bdun mar grags
pa sogs mdzad/ gzhan yang yi dam bde kyai phur pa/ chos srung rnams sman byin las grub pa'i spar sku rnams dang / zhal shar gzigs la dmar po skor gsum gyi sku brnyan mi
gzugs tsam/ sa chen kun blo'i sku dus bzhengs par mdzad pa'i tshom bar mgon khang du bzhugs pa bzhin/ gsar bzhengs rnams la spyi bye brag gi gzungs gzhug bcas byin rlabs
kyi gzi 'od 'bar ba rnams la gnam rgyan sa rgyan/ chos srung rnams kyi mdun spyan gzigs/ gtor ma rnam gsum sogs drug ldan gyi mchod rdzas bcas bzhugs pa rnams kyi pho brang
rtse mor gser zangs kyi gser 'bru rgyal mtshan mgon khang steng chos srung gur zhal sogs kyi ru mtshon rnga thug bcas mtshan nyid dang ldan pa/ so so'i rab gnas bcas legs
par zin pa rnams la rab gnas dngos gzhi yab rdo rje 'chang sku mched dang / zur bzhugs mkhan chen kun dga' dpal bzang / drung rams pa blo gros chos

dar/ dbu zur dam chos don ldan sogs de skabs kyi dge bshes sku yon can rnams dang / ban tshang 'dus tshogs dang bcas nas dges pa rdo rje'i dkyil 'khor sgrub mchod dang 'brel
ba'i rab gnas rgyas pa nyin gsum ma/ zhi rgyas kyi sbyin sreg dang bcas pa grol nyin/ phyi bskor la me tog 'thor ba/ lha chen glo sbur la gos sku zhal phye mchod tshogs
rab 'byams dang / dge 'dun gyi sde dang / mnga' zhabs rnams la 'gyed sogs dga' ston gyi rim pa sngon byon gong ma'i bzhed srol ltar mdzad pa nas bzung / gdan sa 'di nyid
du gdung sras rnams kyang 'byung sla zhing sku tshe brtan pa/ phyogs dus kun tu nad mug dang bral zhing lo phyugs rtag tu legs pa sogs dge mtshan gyi dpal dang ldan pa byung
ngo / /skyabs rje 'di nyid dgung grangs so gnyis phebs pa chu lug lo nang yab rje khri skyong nyid dang / gcung po kun rin yum mchog zhing skyong dbang mo bcas/ gong
sa rgyal dbang srid skyong bcas pa'i gser zhal mjal phyag dang bstan 'gro'i phan bde spel slad dbus phebs dgongs bzhed gnang ste/ gsol gzim ban tshang pa sogs zhabs 'bring
pa dang / nye spyod rnams gra sgrig mdzad de phebs par nye ba na bzhi thog tshom bar mgon khang du dbang lha skor gsum gyi cho ga mdzad skabs/ khams pa zhig nas myur mdzad
lha mo'i gser sku sgros gtsang spus ldan zhig phul ba 'di rten 'brel shin tu legs/ 'phags ma rig byed lha mo grub pa'i rtags yin gsungs dges par mdzad pa dang / hor
zla dgu ba'i

gza' tshes dge bar/ sgo rum ye shes mgon por lam gtor gnang zhing / grol 'phral mchod zhing bya 'dra ma'i steng spro khang phying gur mjal gur/ phyag gnyer ban tshang pa gsol
gzim sogs kyi shag gur sogs sgar gra bsgrig par phebs pa sku 'khor rnams bla brang zam khar phebs pa dang dus mnyam/ sgo rum phyogs nas bya rog mang pos skad snyan sgrog
bzhin par gshog rdeb dang bcas bzhugs sgar gyi g.yas g.yon du babs pa/ sgar pa tshang mas da ni chos skyong srung ma rnams kyang rang re rnams kyi cha la phebs pa da lan
phebs 'grul la bar chad med cing / mthun rkyen 'bad med lhun grub tu yong rgyu yin 'dug zer ba byung zhing / de nas chibs bsgyur nye ba na/ phun gling tshoms chen du lho
byang 'dus tshogs la/ skyabs khri padma'i mtshan can nyid nas bka' bsgyur du ngos rnams dbus 'grul ma 'khor bar sgrig lam kun spyod rnams thud shor med par mdzad ngos/
ngos rnams bstan 'gro'i phan bde 'byung ched du 'gro ba lags na/ bya ba thams cad bsam bzhin 'grub pa'i thugs smon dus rtag tu mdzod cig rang cag rnams myur du mjal yong
gsungs pas/ dge 'dun phal che ba zhig spyan chab kyang bsil/ slar yang dam pa 'di nyid nas slad nas 'dus byas thams cad mi rtag pa/ tshong 'dus mgron po dang 'dra/ dngos
po za zir 'di ni rmi lam lta bu/ rnam pa chu shing gi 'bras bu dang 'dra la/ 'on kyang da lan gnas skabs ma gtogs phugs nas rang re mjal bas/ de tsam gyi thugs ngal ma mdzad
par sku khams bde mor bzhugs

gsungs pa sogs zhal gdams legs par gnang ste/ de skabs chos srid 'dzin skyong spel ba'i khri tshab tu mgon po dngos grub dpal 'bar nyid 'jog par mdzad nas/ dbus phebs kyi sgar
pa rnams kyi byed sgo/ bca' yig las 'bras blang dor gsal ba'i me long zhes bya ba mdzad/ mdzod pa nas de'i rjes snon dgos pa'i bka' sdom dang bcas phebs nyin 'di bzhugs
zhal ngo rnams nas gsum skas 'gor phebs skyor dang bcas rim bzhin chibs bsgyur te/ gur ra pa'i thad tsam phebs pa na lha chen lcags ri'i steng nas lho byang 'dus sde'i
zhwa g.yab dang / ki sgra thengs gsum gyis dang po rnams la chibs kha bsgyur tsam dang gsum pa'i tshe mchod rten dkar chung bar chibs rgyugs mdzad/ 'di yod phyag gnyer rnams
nas dbu gur dang bcas sro ma 'jing khar thab skyel ja zhus mjal dar sogs phul te/ do nub mgar ra bkra shis dar rgyas su bzhugs zhag sgar sgrigs/ de nas dgon rgyas su
gsol tshal dang tsha gzhis su zhag de skor mjal dmangs dang/ lhun rtse gnas gzigs zam gdong du shab gzhis rgan gyis phebs bsu mjal dar/ rgya mdud du zhag gzhi dmangs la
gnang sbyin gya nom bstsal/ 'di nas gzhung sa mchod nas rta khal 'thus mi gra sgrig gzan shing sogs gya nom pa'i lam yig phyag 'khyer dang bcas gdong sna brgyud de gzhis
rtse dang nye bar ngor bla brang khag nas phebs bsu mjal dar/ 'gar spel bzhugs gnas su ngor pa'i sa mjal rgyas pa mjal dmangs grub nas rim phebs kyis/

ri chung spun gsum zhes pa'i thad bla brang mchog nas thab bsu phebs bsu mi sna mang bas mjal dar phul/ 'di skabs paN chen rin po che blo bzang bstan pa'i nyi mar mjal phyag
dang / de nas bar lam sgang rong lam phyogs gang la phebs pa dang / dgon sde rnams la gnas gzigs mchod 'bul ji ltar mdzad pa dang / bstan pa dang 'gro ba'i don rgya cher
mdzad tshul sogs rgya chen yod na'ang / rnam thar sngon ma rnams su ma gsal bas 'bri bar rngo ma thogs/ de nas gzhis rtser zhag gcig bzhugs te/ lam bar 'gro rnams smin
grol mdzad mur/ lha ldan dang nye ba na gzhung sa chen po nas thab bsu dbu gur gra bsgriigs kyi thog rtse shod bka' shag bcas nas ja zhus dang 'tshams dar 'bul mi mgron gnyer
mngags rdzong dang / phebs bsu ba rtse drung bco lnga skor drung skya rgya lu chas bsgrigs/ de tsam dang bcas bzhugs gnas lha klu dga' tshal du gdan phabs/ de nas zhag
shas nas pho brang chen mor mjal phyag bcar mthus kyi gnang brda snyan seng phul te/ dngos gzhi mjal phyag rtse pho brang du gong sa rgyal dbang thams cad mkhyen pa ngag
dbang blo bzang tshul khrims rgya mtsho mjal phyag thog maNDal dang rten gsum gyi gsung bshad shin tu rgyas pa de dus kyi sku drag rnams kyi yid 'phrog par mdzad de/ 'gyogs
dar nang mdzod dang bcas/ gzhan yang gser dngul dang gos dar gyi tshan grangs btsem yod btsem med ja sgam ltang rigs sogs sngon lam bzhin tshan che bar 'bul bar

mdzad nas/ mgron che nas so so'i go babs bzhugs khrir gdan zhus kyis gsol ja 'bras sil bcas phebs/ de nas gsol tshigs sgang du gsol ston sder kha rgya che ba bstsal te/ rtser
gnas gzigs sogs gnang yod dam snyam zhing / de bzhin du srid skyong no mi han mtsho smon gling pa ngag dbang 'jam dpal tshul khrims rgya mtsho drung du khri mjal legs
'bul/ maNDal rten gsum mjal dar gser dngul sogs stobs che ba phul zhing/ de bzhin bka' blon lhan du sngon lam khri 'bul sogs dang/ gong ma'i sku tshab am ban la de mtshungs
mdzad yod 'gro ba bcas dang/ sku mched gnyis char gzhung sa mchog nas gtor bzlog mnan sreg 'phangs gsum zhabs brtan sgrub dgos rnams grub nas/ jo shAka rnam gnyis rten
gsum rnams la mchod 'bul rgya che ba dang / khrus gsol lha gnas kyi me tog 'thor ba bcas mdzad skabs nam mkha' 'ja' 'od kyis khengs pa/ rang bzhin gyis dri bzang 'thul ba
sogs kun gyis gleng ba byung/ srid skyong mchog nas bkas bskul ba bzhin mtsho smon gling pho brang gsar bskyed kyi sa chog rdo rje phur pa'i sgo nas mdzad pa/ khul de na
mtsho gling la shin tu gnod pa'i klu zhig yod pa/ sngar dmar skyur thab gzhob sogs phran tsam phog kyang / de ma thag rma shu gnyan sogs du ma yod pa/ de nas bzung dmar
skyur ched du btab kyang mi gnod pa zhig byung ba/ srid skyong kun 'khor kun bdag khri rin po ches 'di 'dra ba'i mthu stobs zhes gzengs bstod mdzad

tshul rje nyid kyis gsan pa na/ nged kyi khong rnams kyi gsungs bzhin klu de rgya mtsho'i mthar bskrod pa yin pas/ gnas skabs nyes skyon 'ong ba med kyang nam phugs mtsho smon
gling pa'i bstan srid la dar rgud cung zad yod nyen che gsungs nas bzlog thabs rim gro mang du mdzad/ gzhan yang sde dpon che khag dang bka' blon rnam pa sogs che rigs
kun gyi 'dod don sgrub dgos rnams mdzad zin nas/ rme rur chos sder khrom dbang lha sa ba skya ser phal che bas zhal mjal zhing / zang zing gi dngos 'bul kyang rdzogs ldan
gyi dpal la 'gran par byung / gzhan yang bar seng grwa sa se 'bras dge gsum lha ldan gyi tshong pa sogs mjal phyag zhus te/ dngos 'bul rmugs 'dzin dbang po'i gan mdzod
la 'gran par byung / gzhung sa mchog nas snga bar phyi gsum gyi zur gsol rgya che ba bstsal ba sogs gzugs bzos mchog tu dge zhing / de nas ring min thon phyag zhu gnang
gis phebs zos gsol ston thog spyad dngos spam mtho bar bstsal thog phebs skyel dang thab skyel thog rtse shod dang bka' shag nas ja zhus mtshams dar 'bul ba sogs sngar bzhin
mdzad nas/ rgod dkar la brgyud dpal gyi bsam yas su phebs te/ rab grwa rnams nas gsol btab bzhin phur dbang stod las smad las/ gtsug lag khang rnams su sna lnga'i mchod
tshogs rgya che ba dang bcas bstan 'gro phan bde'i thugs smon yang dag dang / chos skyong gnod sbyin chen por/ spyan gzigs mchod gtor gser skyems snyan dar sogs bstsal
te/

sngon dus slob dpon padma 'byung gnas kyis bka' bsgos dam la bzhag pa bzhin spyi bye brag gi bstan pa srung zhing skyong ba'i bka' bsgo gnyer gtad yang dag pa mdzad/ de nas
rim bzhin dbus lho kha dang / rgyal rtse sogs gtsang dbus kyi dgon gnas thams cad du mang 'gyed mchod 'bul khrom dbang sogs gdul bya rnams smin grol la 'god bzhin par gzhis
rtser phebs nas bla brang rgyal mtshan mthon pos thab bsu phebs bsu skyel bkur zos gang che'i thog paN chen rin po che blo bzang bstan pa'i nyi mas mjal phyag dngos 'bul
gya nom pa bcas mdzad nas phan tshul dges pa'i gsung gleng yang mang du gnang / de nas e waM chos ldan du zhag 'ga' re bzhugs te bla brang phan tshul dang 'dus sde rnams
kyi re ba rnams grub nas gdan sa chen po dang nye bar phebs pa na/ de yod kyi mkhan chen sogs lho byang las tshan phyag gnyer drung rigs bcas gar ra bkra shis dar rgyas
zhag sar phebs bsu mjal dar dang / sang nyin a spro la rtser lha bsangs rgyas pa mdzad nas/ sro ma rdzing khar thab bsu de nas gzhung zhing chu kha ma'i steng du chos
sde lho byang 'dus sde nas ser phreng gi sne la chos dung rin po che rdo rje'i chos skyong 'cham mgon brgyad bcas phebs pa dang / sku mched rgyal yum bcas chibs bshol te/
snyan shal bstsal/ de nas cha khams kyi gzhas bsu sogs dang/ bla brang zam sner 'dir sku ngo sogs nas mjal dar dang bcas bsus te gzhi thog pho brang chen po'i tshoms dmar
du rgyan 'grem/ stan sogs bshams

par shar phebs kyis yab rje sku mched rgyal yum gzhung sa mchog gi mdzod pa sogs sgar pa tshang mar so so'i go babs gdan thob dang bcas pa'i thog gzhung nas ja 'bras thog 'dir
bzhugs zhal ngo rnams dang drung rigs las tshan sogs nas maNDal rten gsum so sor go babs dang bstun pa'i mjal dar phul/ de nas gzhung nas dkar spro dang / dmar bro sder
kha rgya dpang che ba sogs bteg zin mtshams gzim chung rtser phebs/ de'i sang nyin nas 'cham mgon rnams tshoms chen du bzhugs par mchod bshams bskang gso brgya tshar/
'cham sku phebs skyel dus mdos bzhin dang / zhag shas nas lha chen gyi gtsos gtsug lag khang rnams la sna lnga'i mchod tshogs/ de skabs lha chen du dngul srang nyer lnga
las grub pa'i mchod kong sogs gsar sbyor mdzad cing chos lhun ri sgang sogs la sku skyes mang 'gyed sogs dang mgon khang khag bzhi sogs la gtang rag rnams rim bzhin mdzad/
gong dbus su ma phebs gong du tshoms bar du dbang lha sgrub chog mdzad skabs sogs dge mtshan mngon gsal bzhin 'di skabs gzhung sa mchog nas gzhis rdzong khongs gtogs dpal
ldan rtse gzhis ka mi grwa yong 'bab dang bcas pa gdugs dkar nyer bdun ma'i sgo nas byad bzlog gtso bo gyur pa'i zhabs brtan bstar chags sgrub rgyu'i thebs rtsar 'bul
'byor mdzad pa sogs/ mdor na sku rkyen mi mthun rigs med cing / thugs bzhed gang ci 'bad med lhun grub tu byung ba sogs/ gzhis byes tshang ma

dga' ston gyi dpal la rol/ dbus phebs skabs gdan sa 'dir zhabs dkar sprul sku zhes pa'i zog rdzus g.yo can dpon g.yog mang zhig sleb tshod kyang / 'dir bzhugs gdung sras sku
mched rje btsun rmol drung 'chi med bstan pa'i nyi ma sogs nas rdzu 'phrul gyi bkod pas btul/ gsar bskrun zhabs brtan lha khang dge legs rgya mtsho'i 'byung gnas rigs gsum
gdung rabs char 'bebs su dus dang rgyun mchod bstar chags/ gzhan yang lo ltar cho 'phrul tshes bco lnga bdag khrii mchog dang / mkhan chen sogs chos sde lho byang las
tshan ban tshang pa 'dus tshogs bcas nas theg chen sems bskyed rang gis len pa sogs dang / bla ma gong ma'i bstod tshogs dang mchod 'bul sogs zhal 'don gyi rim pa rnams/
'jam mgon kun blos mdzad pa'i zhal gro mchod 'bul phyag deb bzhin mdzad pa la mchod tshogs/ bsnyen bskur zab pa bcas gnang srol da lta'i bar gnas pa dang / mgon khang bdud
dpung zil gnon log 'dren tshar gcod gdung rabs char 'bebs su lo ltar rgyal zla'i nang / dam rdzas bskang gtor nag po mchod bstod bcas gsar 'dzugs lo ltar ban tshang pa
stod smad bla khag sogs gtor spod kyi zhal 'don nag po mchod bstod bcu gcig rtsa ltung gi bshags pa grangs shin tu mang ba phyag deb bzhin gnang srol da lta'i bar mchis
pa sogs dang / sngon du skyes chen 'ga' zhig la lung bstan zhu gnang la'ang gdung sras 'byung ba gsungs pa dang / nye lam dbus phebs skabs bsam yas chos skyong

chen pos kyang / yum gyi lhungs na bzhugs pa 'di yab rje dbang sdud snying po'i rnam 'phrul yin cing / mtshan yang theg chen dbang sdud snying por thogs shig ces lung bstan
pa bzhin/ shing sprel hor zla gsum pa'i tshes nyer gnyis la rgyal yul zhing skyong dbang mo nyid las/ gdung sras bkra shis rin chen bltams pa'i tshul rgyas pa 'og tu 'byung
zhing / 'khrungs ston sogs dga' ston rgya che bar mdzad/ gang ltar phun tshogs zhabs brtan lha khang bzhengs pa nas bzung yab yum rnams thugs bzhed 'bad med lhun grub
tu byung ngo / /de mtshams nas gcung po kun dga' rin chen nas phun tshogs pho brang gsar bskrun gyis zur bzhugs lta bur mdzad rgyur/ de skabs sa gzhung mdzod pa ltsam dral
chos 'od zer ram zhabs pad nag po yang zer ba sogs/ gzur gnas rnams nas sku mched rnams thugs 'dod gcig tu las 'di bzhin mdzad tshe/ gdan sa chen po 'di nyid kyi gtam
don lar rgyar gang sar gtugs min sogs babs zhus kyis bkag ste phun pho'i rtsig 'gram brus zin pa yang 'gyang dgos byung yang / slar nas kheg pa zhig ma byung ba yin nam/
pho brang gsar rgyag gi bsam lde'i yum nyi zla dbang mo dang bcas lhan gzhugs kyi phun tshogs pho brang du grags pa 'di bzhin byung zhing / sku mched gras mgon po dngos grub
dpal 'bar nas phun tshogs bde skyid 'di lte ba yab rje dbang gi mtshan can gyi sku dus spro sang gnang yul du sa gzhung rang nas brgyab tshod kyang de las cung rgya bskyed
de sku mched rnams kyi

yum rang byon ma bgres ma bcas bzhugs pa dang sku mched gras chung ba/ 'jam mgon kun dga' rgyal mtshan nas bkras brtsegs bla brang nub 'di snga dus yod cing / bkras brtsegs
shar ram mchod khang du grags pa 'di bzhin gsal skrun gyis gang gi yul mchog rang byon ma chung ba/ dam tshig sgrol ma bcas bzhugs pa 'di rnams kyi rab gnas bdag khri yab
rje padma'i mtshan can gdan drangs te mdzad tshul dang / gzhan yang thang rgyal lha khang ngam/ dmag bzlog lha khang du grags pa 'di yang rten dang brten par bcas yab rje
padma'i mtshan can nyid kyis 'od gsal du lha bla'i lung bstan pa ltar/ rten gtso grub chen thang stong rgyal po'i sku sman 'dam las grub pa che ba ring bsrel rnam bzhi'i
gong bu can spa tri'i dbus na bzhugs pa dang / logs bris su grub chen nyid kyi sku brgya phrag brdal bar bzhugs pa/ rab tu gnas pa yab rje padma'i mtshan can nyid nas
mdzad cing / zhabs brtan lha khang byang ngam mchod khang du grags pa bkras brtsegs 'dra cog mdzad pa 'di'i byang / rje nyid bzhugs yul sgrub phug bkod legs 'di rnams kyang
nang rten bcas gsar skrun mdzad cing / gzhan yang zhabs lha dang / dmag bzlog pho brang gnyis char gyi gzim chung thab tshang zhol shag rdo gcal bcas bkod legs 'di rnams
dang / khyad par sgrol steng ngam dmag bzlog pho brang gi thog rje nyid kyi gzim phug ldebs bris la rgyun gtan thugs dam gang yin gyi lhag lha'i snang brnyan skya bris
su ma tshang ba med pa bzhugs

pa'i zhal brdung yang sa bzang rin sgang sogs kyi a ni lo drug cu zin pa kho nas bgyis pa yin tshul zer ba sogs la rab gnas rje nyid nas mdzad cing / de bzhin bsam brling du
gdan sa 'di nyid kyi gtsug lag khang ngo mtshar rten bzhi'i nang tshan g.yu khar mo'i gtsug lag khang la dpe bzhes pa'i sgrol ma'i lha khang spa tra me tog 'brug sogs kyis
dbus snang brnyan rnams dang bcas/ sman 'dam las grub pa la nang gzungs ring bsrel rnam bzhi spyi dang / khyad par mangga'i mtshan can nyid nas rab gnas skabs/ gang nas
'ong cha med pa'i khams mo ming ye shes sgrol ma zer ba zhig nas g.yu zhig phul ba/ bza' btung byin la gang la 'gro sogs dris shog gsungs pas/ bsam dgon gyi 'og tsam nas
rlung tshub zhig tu yal te gar song cha med pa zhig byung tshul yab rje rdo rje 'chang la zhus pas 'di ni shin tu dge/ rab gnas mdzad pas ye shes pa dngos su 'khor rtags
yin gsungs nas/ da lta snang brnyan 'di'i thugs kar gzhug par mdzad pa ngo mtshar can bzhugs pa'i steng du thub dbang gnas bcu'i lha khang bcas par sa rgyan gnam rgyan
mchod rdzas bcas kun gyi snang ngor gsal ba 'di dang / nyid kyi gzim khang rab bsgrub tu grags pa dang / byang 'khyud ban tshang pa'i shag khang pa steng 'og sogs kyang
gsar skrun mdzad cing / gzhan yang bde mchog tu nyid kyi bzhugs yul deng sang sku spar khang du grags pa sogs gdan sa 'di nyid kyi mdzes rgyan dang 'phral phugs su mkho ba'i
khang bzang du ma

gsar du bskrun pa dang / nang rten gsar bzhengs kyang gong du bshad pa yab rje rdo rje 'chang dbang gyi mtshan can gyi gdung rten/ zhabs lha'i rten gtso rnams dang gser kong
dang / gzhan yang dbu bla lnga kun bkras kyi 'dra sku/ rgya dngul lugs ma'i dges rdor lha dgu gser zangs kyi pad sdong can/ yab rje dbang gi mtshan can gyi sku dus bzhengs
gnang ril sgrub skabs mdun bskyed rten 'dra cog gsar bzhengs mdzad pa sogs mang ba/ nyams gso mdzad tshul lha chen khyams stod ka chen zhig rtsa ba sar nub/ gdung zhom
ste/ ldib zhom yong la khad pa byung ba rje nyid nas chos bdag yid bzhin nor bu'i bskang 'phrin gnang bas skyon med kyi mtshan ma gsal ba bzhin rdo shing sogs las byed
rnams nas/ las tsam pas tshegs med ka gdung 'degs thub pas/ las byed rnams la dpa' dar sogs gsol ras kyang gya nom pa bstsal ba dang / rab gnas kyang mdzad pa da bar skyon
'gyur ma byung ba dang / lha chen chos grwa 'di yang nyams gso gsar bzhengs dang 'dra bar mdzad cing rab gnas kyang rgyas pa gnang / me bya lo mjug tsam la thar rtse mkhan
chen byams pa kun dga' bstan 'dzin nyid khams phebs 'khor te/ gdan sa chen po sku mched yab sras rnams mjal phyag tu phebs/ gzhung 'bul ja 'khor drug brgya sogs ha cang
gtos che ba dang sku sger so so la'ang 'bul stobs che ba dang / chos sde lho byang 'dus sde la mang 'gyed tshan che ba bstabs shing / de sngon nas bdag khri yab sras rnams
nas dbu blar

bskur te/ dbang rjes gnang lung sogs mang du gsan pa bcas/ de skabs kyang yab rje padma'i mtshan can nyid nas/ gshed dmar gyi nyams khrid dang / gsang 'dus 'jam pa'i rdo rje'i
dbang sogs mang du gsan pa/ gsang 'dus dbang gi skabs rje nyid nas mkhan chen nyid 'jam pa'i rdo rje dngos su rgyun ring gzigs pa nas bzung thar rtse rdo rje 'chang zhes
rje nyid kyi dbu bla'i gtso bo zhig tu mdzad/ gsar bzhengs zhabs lha dang / bsam brling sgrol khang sogs la rab gnas kyang zhu bar mdzad/ me bya lo mjug der yab sras
gnyis char gzhung sa'i zhabs brtan lta bur yin nam/ rgyal rtser chibs bsgyur khyug tsam gnang tshod du 'dug lcags byi lo gsar 'phral gnas len zhabs skor du phebs rgyu'i snga
'phros gzhung sa mchog tu snyan seng dang / rta khal lam yig sogs zhu gnang gis yab sras zung dang / rgyal yum zhing skyong dbang mo bcas ston 'khor rnams gdan sa nas
rim phebs/ mar lam paN chen rin po che blo bzang bstan pa'i nyi ma'i mjal phyag dang / de nas rong brgyud de lha ldan rgyal khab chen por phebs par nye ba na/ bzhung sa
mchog nas bkur bsos thab bsu ja zhus mtshams dar 'bul ba sogs sngar bzhin mdzad nas/ zhag shas nas gong sa rgyal dbang blo bzang mkhas grub rgya mtsho dang / srid skyong
mtsho smon gling pa rnams mjal phyag dngos 'bul bcas dang / jo shAka rnam gnyis/ rtse po ta la 'phags pa lo ki shwa ra dang / gser gdung khag bcas la sna lnga'i stong mchod
rgyas 'bring bsdus gsum dang / zhal

gser sgron pa snyan dar srid na ring ba phul te bstan pa rgyas pa dang de 'dzin rnams sku tshe ring ba/ rnam dkar 'phrin las rgyas pa sogs dang / 'jig rten gyi khams su lo
phyugs legs pa sogs bde skyid thugs smon drag la yun ring bar 'debs pa mdzad cing / gzhung sa mchog nas kyang snga bar phyi gsum gyi zur chas gnang sbyin dang / bstan srid
kyi zhabs brtan kyang mang du thon pa rnams bsgrubs nas dgongs zhu'i snyan zhu mdzad de ring min phebs phyag zhu gnang gis/ rtse shod so so nas phebs thon gnang skyes kyang
gya nom par bstsal te/ rgod ka'am dgod kha la brgyud nas lho khar chibs bsgyur gyis bsam yas su phebs te bzhugs yul rgyal dbang mchog gi gzim chung du bsgrigs pa na/
der ma bzhugs par gzhan zhig tu spo dgos tshul gsungs te/ dum tsam nas sngar gra sgrig zhu sa'i gzim khang rdib gzhom du gyur pa bsam yas pa dang 'di phyogs sgar pa rnams
ha las te/ tshang mas bdag chen rin po che la mngon mkhyen thogs med 'di 'dra yod pa min na gzhan rang re rnams sa phyogs 'di nas phyi log rgyu med pa sogs bstod bkur bsngags
gsum gyi sgras bar snang khyab bo/ /chos skyong chen por spyan gzigs gser skyems snyan shal sogs bstsal te bka' bzhin bsgrub rgyu'i tha tshig kyang phul/ de nas rtse
thang dang yar klung rten gsum gnas gsum sogs la mchod 'bul gnas gzigs dang / thugs sras mangga'i mtshan can dang / rgyal yum zhing skyong dbang mo/ dpon slob chos grags
pa bcas gu ru'i sgrub gnas yar klung shel

brag mjal bar phebs te mangga'i mtshan can gang nas grub mtshan bzhag par mdzad tshul sogs 'og tu bdag chen nyid kyi rnam thar skabs rgyas par 'byung zhing / de nas rim bzhin
dgon sde rnams la mang 'gyed/ bsgrub gnas khag bcas par mchod 'bul/ gnas gzigs sogs de skabs kyi gdul bya rnams smin grol la 'god bzhin par chibs bsgyur te/ gdan sa chen
por phebs tshul rnams gong chu lug bzhin mdzad dam snyam zhing / de nas chu stag lo bdag khri nyid dgung grangs nga gcig tu phebs pa rgyal khab chen por rje nyid khri
skyong dgongs zhu'i snyan seng dang chabs cig gdung sras sngon lam bzhin chos khri thang mo che sogs khri 'don zhus chog pa'i snyan zhu dang / sa khongs lha sde mi sde bcas
sogs la dril bsgrags thong gsungs pa/ mdzod pa sogs nas da lta stod nas sing dmag gi skad che ba 'di 'dra la/ 'di lo 'then tsam gnang dgos zhu nan ji ltar phul rung cis
kyang gtong dgos gsungs te ma gsan par btang bas dbus gtsang khul 'dir tshang mas 'di lo dmag skad 'di 'dra la sa skya pas mdos zab dang khri 'don sogs mdzad gsungs lugs
kyis dmag mi yong ba thag 'di nas chod pa red zer zhing / ring min chings bsgrigs shing gzhung sa mchog nas bka' lan kyang legs 'khor gyis khri 'don gnang gtan khel te/
zla ba bcu pa'i nang g.yul thang 'ong la dar 'dzugs dang sku rims bka' 'gyur 'phar ma phur bzlog dus mdos chen mo 'gyangs te de'i tshab tu dmar chen gtor bzlog

dang / 'char can zhal gyi gtor bzlog bsus gnang dang rgyal zla'i tshes gcig la lha bsangs rgyas pa grol nas/ lo gsar bzhugs gral zla mjug dus mdos chen mo zab res chog sgrigs
dang / gnyen chas/ gyong chas/ nyer dgu gtor bzlog gnam gang la bskang ba brgya tshar/ tshes gcig rgyal lo'i bzhugs gral zab ma/ khri phebs dngos gzhi/ rta zla'i tshes
'gor gdung sras rdo rje rin chen mchog dang mangga'i mtshan can kun dga' bsod nams bcas gsum 'jam dbyangs sa paN gyi chos khrir khri 'don mdzad tshul rnams/ gong me stag
lo'i lam gzhir bzhag mdzad pa sogs 'og rdo rje rin chen sogs kyi rnam thar skabs cung zad smos pa bzhin dang / de nas sku mched gsum gyi bgres pa rdo rje rin chen nyid la
khri 'dzin gyi khur phog ste/ yab rje padma'i mtshan can rang nyid/ zhabs lha pho brang dang / sgrol steng dang / skabs re bsam brlung / bde mchog sogs nges med du phebs
bzhud mdzad de kun spang bya bral ba'i tshul gyis 'khrul zhig gi spyod pa skyong bzhin par bstan 'gro'i phan bde 'byung ched/ dbang lung man ngag gnang ba dang / mngon
shes dang grub rtags sogs kyi sgo nas kyang gdul bya rnams smin grol la 'god par mdzad tshul gong gi gseb tshags rnams su'ang cung zad smros pa ltar dang / gzhan yang phur
sgrub slob dpon mdzad skabs nyer dgu'i nyin pa tshogs su bsgral las skabs/ phags rgyab pa dang mnyam phur rtse nas dgra bo'i rnam shes sprang bu'i rnam pa lta bus nam mkhar
song ba gcung po kun rin lags kyis gzigs

tshul gsungs pa dang / yang sku gzhon nu'i dus phur bzlog las rim mdzad skabs kun rar 'dab las kyi 'gugs gzhug mdzad skabs rnams su rlung nag ha cang 'tshub pa dang / dgun
yin yang gtor zor nyung dkar dang bcas pa sar thim pa ma zad sa yang 'phyar ba drug bdun tsam gzhom pa sogs mthu stobs nus pa'i mtshan ma mchog tu ngo mtshar ba ston par
mdzad pa dang / gdan sa 'dir nad bdag stobs 'joms mdzad skabs/ g.ya' lung phyogs kyi mi zhig sa skyar don gcod du phyin pa'i mthong snang du/ bud med sha khrag sgye po gang
tsam khyer ba gnyis phrad pa gang yin smras par/ ngos gnyis sa skyar phyin nas 'gyang tsam sdod bsams kyang sa skya'i gong ma khri chen zhu ba des lus la rdo rje'i mtshon
cha mang du babs pa sogs bka' bkyon byung bas/ da ni mi 'gro ka med byung zer ba gang yin bsams nas bltas pas mar rlung 'tshub cig tu yal bar song ba dngos su mthong
ba dang / yang de rjes lho nas byang la phebs skabs/ phebs byams mdun der bud med gnyis ngu zhing 'gro ba dum tsam nas yal ba dngos su bathong ba ma mo'i 'khrug rtags yin
pas zhabs rim rgya cher 'grub dgos bka' phebs byung zhing / yang skabs shig gzim zur thabs mkhas kyis lhun gzhis 'dzin skabs/ rje nyid gdan zhus kyis bzhugs gral der bla
ma nub pa gu ru zhes grags pa'i sngags pa zhig yod pa/ rje nyid nas de nyin nged gnyis nus pa 'gran pas yang na khyod kyis ser ba phob/ nged bcad kyi/ yang na nged nas phab
khyed kyis

bsrung dgos zhes yang yang gsungs pas/ sngags pas phyag dang bcas de 'dra zhu ma dgos pa de 'dra bdag gis ga la nus sogs zhus kyang ma gsan par/ 'o na skyabs rje mchog nas
'bebs par mdzad tshe bdag gis bsrung ga la nus/ bdag gis phab chog pa la/ skyabs rje mchog nas srung cha thugs rje che rogs gnang zhus te/ sngags pa ser ba 'bebs tu chas
pa las/ rje nyid chas gtam sogs la thugs g.yeng skabs/ sngags pa'i nus mthus nam mkhar glo bur sprin nag bsdus ste glog 'khyug 'brug sgra dang bcas ser ba phab par/ rje nyid
nas cung zad g.yeng ba'i lan/ ser bas lo thog gcom par 'gyur srid gsungs nas/ phyir byon nas mgul phur bton te/ nam mkha' la bsgril bas/ phur rtse nas me stag du ma khrom
khrom 'phros pas/ sprin nag dbyings su 'thor zhing / sprin bral nyi ma'i 'od zer gyis khyab pa na/ de tshogs rnams kyi thugs rje che zhes phyag mang du phul ba'i tshe
gsungs las/ nged kyi phur pa 'di btab na lha yang rdul bzhin brlag par 'gyur na/ gnod byed bgegs dgra sdigs pa tsam gyis 'gum/ de bas na nga rig 'dzin sdegs 'gum bya ba
yin/ khyed rnams kyis da sa brtan po gyis shig gsungs te/ sngags pa la yang nus mthu che gsungs nas/ ma dha na'i mgron dang / spa dar sogs gsol ras bstsal/ sngags pas phyag
'tshal zhing khyod rdo rje gzhon nu dngos dang rnam dbyer ma mchis pa/ phran bdag gis 'gran par ga la nus/ skye ba dang tshe rabs thams cad du rjes su bzung du gsol/
zhus tshul dang yang

gzhung sa'i zhabs brtan bse mgon yid bzhin nor bu'i drung du/ mgon po khro bcu'i gtor sgrub skabs srod la thun gtor 'bul skabs/ gtor rtse las me stag chad pa nam mkhar song
ba je cher gyur te gtso dmar rdza sbom tsam du gyur te lho nub tu song ba kun gyis mthong ba dang / bsgral chog skabs lingga las rlangs pa chil gyis byung ba/ lte gzims
tshe bsam sogs kyis mthong tshul dang / nang chen bla ma dpal bzang rgyal mtshan ban tshong skabs tshes mchod la rje nyid gdan zhus kyis bdud rtsi 'dren snod thod pa ngan
ngon zhig las g.yar mkhan ma 'byor ba rje nyid bdud rtsi byin rlabs skabs/ chang de nyid tsha chil du khol zhing lud pa dang / gzhan yang chab tshan skabs sogs su'ang bdud
rtsi khol zhing lud pa kha re byung ba sogs grub pa'i mtshan ma mtha' klas so/ /yang thugs sras mangga'i mtshan can la mgon po zhal bzhi'i bka' chos gnang skabs/ 'di shin
tu gnyan pas/ thog mar bsnyen sgrub bya dgos gsungs nas dus grangs kyii bsnyen pa mthar phyin pa mdzad rtsis la/ grub dbang 'di nyid kyis zhag bdun song mtshams/ ngos
kyis mtshan ma'i bsnyen pa song ba yin pas dus grangs kyis dgos pa med/ sang nas bzung bka' dbang 'bul gsungs te/ bka' chos tshugs kyang gnas nges med kyi/ res lha khang
/ res grong khyim/ res grwa shag sogs skabs babs su gnang zhing / chos skyong sengge nag po'i rjes gnang ni bsam brling lte ba'i khyim du gnang ba de dus kyi che rigs rnams
kyi bsam par/ chos skyong 'di shin tu bka' gnyan

par gsungs na gnas nges med du gnang ba la/ nyes skyon mi 'byung ba gang yin the tshom za ba na/ rje'i gsungs las don nub gtor 'bul skabs mchod dpon ma gtogs su gang ma 'gro
zhig phyin na bka' chad nges par 'ong gsungs pa/ khyim de'i bu mo zhig gis gsung de ma thos par gtor ma 'bul sar phyin pas skas nas lhung zhing lus kun brdabs te shi la
khad byung ba dang / skabs shig char dkon pas dus mchod du rje nyid la char 'bebs zhus par/ gnod sbyin rtsi dmar drung du gser skyems gtor ma sogs bshams te/ dus mchod yang
steng phebs zhor du/ rgyal khang du phebs nas/ phyag mdzub sgreng te/ rtsi dmar zer ba'i brlag dmar sdug dmar khyod bod 'bangs skyid sdug mi shes gang red/ lo tog than
pas brdungs nas gang bza'/ khyod la mthu nus yod na nga yi sbyin pa'i gtor zo la/ nyi ma de ring nas bzung ste char ma phab na/ nged gnyis gtan du 'cham mi yong ngo zhes
gsungs nas steng du phebs nas dpon slob rnams khrung gzhas la rol/ de nas nyi ma phyed yol tsam nas bzung zhag bdun tsam nam nyin ltos med char zim bur babs pas lo tog
la shin tu phan pa byung tshul kyang 'dug yang skabs shig gang gi sku mched 'jam mgon kun dga' rgyal mtshan gyi nang rten dngul sku rdo rje 'chang 'di nyid bzhengs grub nas/
rab gnas rje nyid nas gnang ba'i snga dror rje nyid thugs cung zad khro tshul bzhes te/ zhabs 'bring pa kun la bka' bkyon cung zad dang bcas khyod rnams kyis nged bla

ma tshad ldan du cha mi 'jog pa de ltar na/ da lam rab gnas bya rgyu'i rten 'di la yang pad gdan steng nas dbu gtsug bar la shing tshad zhog cig nan du gsungs pa na bka' bzhin
bsgrubs pa/ shing tshad de nyid la kun gyis mthong bar dam phrug gis mnan te/ rab gnas ma grub bar phyag gzhung du bdag po rgyob cig gsungs/ de nas rab gnas sngags gsol
grub 'phral du sngar gyi shing tshad khyer shog gsungs te/ rten de nyid la tshad pa'i tshe rten de nyid sngar gyi sku tshad las mtho gang lhag tsam 'phar bas tshang ma
rje nyid rten dang bcas par rjes su yi rang gi dad pa skyes/ yang mdzod nag tu rnam sras bskang ba ban tshang pa dang bcas zhag bdun na bza' zab bzhes bcas gnang skabs rgya
dpon zhig der lhags nas/ gser dngul ja dar mang ba/ khyad par rdo yi lhung bzed 'bru snas bkang ste phul ba ni/ sngon byung dang mthun par rnam sras dngos mjal lta bur
byung ba sogs shin tu dge bar byung ba dang / shing 'brug shing sbrul gang rung zhig la/ rgya dpon chi krung thang du grags pa gong ma chen mos bod kyi las don zhib gcod
du mngags pa de bzhin/ 'dir yang gnas mjal yin tshul du byas te 'ongs pa/ rje nyid nas lha chen chibs stegs su bsu bar phebs te yar lam rgya dpon dang phyag bsgrengs te/
phun gling ngos la gzigs shing kun gyis mthong tshul du/ zhabs gnyis mtho gang tsam 'phags shing / bzhin ras las 'od khrom byed pa rgya dpon de dang gzhung sa'i sku drag
kun gyis mthong ba dang / gcung kun rin phun

gling na yod pas gzigs te/ jo lags ma gi sbug 'dir sku dbang btsan grags pas ma gtogs phyi 'gyang la dang ma byung ka med red gsungs par grags shing / lha mthil khyams stod
du mjal dmangs sar rgya dpon rang dang bod kyi bka' blon gnyis/ de dus lha mthil rten bshad sogs kyang yab rje pad ma'i mtshan can nyid nas gnang zhing 'gro mgon chos rgyal
'phags pa'i rnam thar sogs chos dang 'jig rten gyi gsung gleng mang du mdzad pas rgya dpon gyis kyang gus pas btud de/ rje nyid sogs la'ang skyabs rten 'dus tshogs la
mang ja dang gser 'gyed btang bar grags pa sogs rang cag tshur mthong gdul bya'i snang ngor/ mthu nus dang rdzu 'phrul rten tshul sgro skur dang bral ba mngon sum tshad
mas grub pa rags tsam dang / gzhan yang gsang chab dang ljags sngags bgeg skrod sogs mdzad pas nad las grol ba sogs ni dpag tu med cing 'dir yi ge mang bas ma bkod pa dang
/ bsam na shes pa'i mngon shes kyis ma 'ongs mngon par mkhyen pa lung bstan tshul yang sku gzhon nu'i dus nas/ gzhan gyis lkog tu ci byas thabs cad mngon shes kyis sgrib
med du mkhyen te tsham tshom med par gsungs pas thams cad 'jigs zhum me ba sdod dgos pa gleng ba dang / dus phyis de 'dra gsungs pa mang bas/ tshang ma thog tu khel ba
yong tshul dper mtshon na/ phyis su yab rje 'di nyid sgrol ma lha khang du tshe chog sgrol 'don rgyun 'don bzhi grwa dang mnyam 'don mdzad skad la/ de lta'i skabs nang chen
bla ma dpal bzang

rgyal mtshan nas sgrol 'don 'phar ma zhus par gsol ba'i skabs yab rje mchog nas rgyun zhes dbu zhwa phud nas/ bla ma khams na 'dug ring nged ji tsam rgas 'dug gam gsungs par/
bla mas zhal rgyan cung zad dkar ba las gzhan ma shes zhus/ sgrol ma sku gnyer drung rams pa shel dkar 'od zer du grags pa nas rang bzhin gyis gleng bar skyabs mgon rdo
rje bgres rgud dang bral bas/ rgas rgyu bdag nyid rgas 'dug gam byas par/ de lan nang chen bla mas bzhad gad dang sbrags cung zad sku mdog sngo nyams las/ gzhan bgres nyams
cher mi 'dug byas par/ yab rje mchog nas khyod sngo dang mi sngo'i lo rgyus bral 'dug za 'bu 'dra ba khyed myur du byi'us bza' ba'i dus la babs 'dug pas ltos shig yang
yang gsungs pa/ tshang ma gang zhu 'tsham ma thing the tshom mer lus pa/ zhag shas nas drung rams pa de sngon du nad gzhi che ba med kyang nad glo bur ba zhig byung ste
tshe las yol ba dang/ nang chen bla ma de nyid la thon phyag skabs sa zhwa ske dar sogs gsol ras rgya che ba gnang ste/ gsung las ngos 'khon rigs padma bdud 'dul dbang
phyug tu grags pa bya ba legs par byas pa la bdag rkyen bya dga' sprod pa dang / nyes par byas pa rnams la chad pa gcod pa ngos kyi rnam thar yin pas khyod kyis ma brjed
par gyis shig gsungs pa'ang rjes su brtags na/ zhing brjed zin nas thugs sras mangga'i mtshan can gyi dgongs bzhed bzhin skyabs rje mchog gi rnam thar sgrigs dgos pa 'di
la gsung rgyu yin 'dra gsungs pa sogs de

'dra thogs med du gsung tshul mang du 'dug kyang / yi ge mang bas 'jigs nas de tsam dang / kha cig dgos dbang gi rjes su'ang byung shing de lta dam pa'i yon tan bcu gnyis sam
dgu ru 'dus pa las/ dang po ltar na/ mkhyen brtse nus gsum/ mkhas btsun bzang gsum/ thos bsam sgom gsum/ 'chad rtsod rtsom gsum dang bcu gnyis/ gnyis pa ltar na/ mkhas
btsun bzang gsum sogs dgur bsdus pa las/ thos bsam mdzad tshul sogs gzhan rnams gong gi gseb tshags rnams su ci rigs bstan zin nas/ bsgom sgrub ji ltar mdzad tshul yang
gong du brjod pa ltar yab chos yi dam rdo rje gzhon nu dang / kyai rdor/ phyag rdor/ 'byung po 'dul byed/ gur zhal rnams kyi gzhi bsnyen mthar phyin pa mdzad pa dang / gzhan
yang rje btsun rig byed lha mo tshe bsnyen sogs/ mdzad pa dpag tu med pa yod pa dang dus rgyun du'ang tho rangs ldang ba'i rnal 'byor gyis bzhengs te tshe sgrub rigs
dang thugs dam gyi gtso bo dpal kyai rdo rje'i bskyed rdzogs lus dkyil dang bcas pa bsgoms te/ dbang rgyas pa len par lam dus su grags pa rgyas bsdus gnyis dang / lam zab
phyi nang / bir srung phyi nang / bde mchog dril bu lus dkyil lam nA ro mkha' spyod ma'i bsgom bzlas dang bzhi la chag med rnam bzhi grags pa rnams dang / gzhan yang 'jam
dpal dkar nag ser gsum khyung khra nag 'byung 'dul/ sil gtor brgya rtsa dkar cha bzhi rdo rje mkha' 'gro'i sbyin sreg sogs grub nas/ mjal phyag dang tshogs phebs dbang
dka' rjes gnang tshe dbang / ljags

lung sogs gnang dgos grub nas rgyun gtan phur chung gtor bsngo bskang ba thugs dam ma snga dro ma grub pa'i lam dus sogs gnang dgos rnams dang / gur ru drag dmar ri khrod ma
mgon po brag rdzong ma'i bsrung bzlog sogs rgyun du nyams bzhes lhag lha rnams sgrol steng gzim sbug gi ldebs bris ji bzhin yin 'dug pa dang / srod la nyal ba'i rnal 'byor
gyis gzim ste/ thun mtshams thams cad du rnal 'byor rnam bcu'i dus 'da' ba gzugs sku ma 'dus bar du chag med mdzad pas/ dam pa'i yon tan sa lam mthon por phebs pa gdon
mi za zhing rang cag gdul bya'i snang ngor yang / gong 'og rnams su smos pa bzhin/ mngon shes rdzu 'phrul mthu rtsal sogs la thogs pa med pa 'di bzhin byung ba dang / 'chad
pa nyi ma'i 'od zer gyis gdul bya'i blo gros kyi pad tshal rgyas par mdzad pa'i tshul yang / sku gzhon nu'i dus nas bzung snga phyi lam 'bras lan lnga tsam gsungs pa/
dang po sde dge chos rgyal tshe dbang rin chen nam/ mjug tu chos sgor zhugs shing rab tu byung ba'i mtshan byams pa kun dga' sangs rgyas bstan pa'i rgyal mtshan nyid kyi
gtso bor mdzad/ skal ldan 'ga' la bzhi thog mkha' spyod du gnang ba 'di ni lam 'bras slob bshad yin par gnang zhing / dbang sogs kyi skabs sa phyogs de nyid nas gser sil
ma'i tshoms su bkod de phul bar grags pa sogs byung 'dug de rjes khri chen rdo rje rin chen/ bdag khri kun bsod sku mched/ 'di dag gis chos sde lho byang chos lhun pa khams
pa grwa rgyun

sogs la gsung ngag tshogs bshad snga phyi tshar bzhi tsam smin grol byin rlabs rigs pod dmar ser sogs rgyab rten lung bcas gnang ba dang / gzhan yang dbang rjes gnang khrid
lung la sogs/ rgya cher bstsal ba'i gsung las skyes pa'i slob ma'i tshogs kyang srid dang chos kyi bu 'khor rdo rje rin chen/ theg chen bkra shis rin chen/ bdag chen kun
bsod sku mched sogs 'di ga'i sku ngo rnams dang zhwa lu mchog sprul blo gsal bstan skyong / dpal rgyun gyi dbang po'i chos grwa nas gzim 'og sprul sku bstan 'dzin snyan
grags/ thar rtse mkhas grub 'jam dbyangs kun dga' bstan pa'i rgyal mtshan sogs/ de dus kyi mkhan zhal phal che ba mdo smad nas yongs rdzogs bstan pa'i snang byed 'jam dbyangs
mkhyen brtse dbang po/ sde dge sa skyong bla ma byams pa kun dga' sangs rgyas pa yum sras sogs dang gdan sa chen po 'di yin/ de skabs kyi yum rje btsun mkhan chen/ dpon
slob/ ban tshang ba/ bka' rams pa sogs dang de dus kyi rang lugs dgon khag phal che ba rnams dang / srid skyong mtsho smon gling pa sogs kyi bla ma sprul sku khag dang
/ gung bka' mda' rtsis gsum sogs sku drag rigs dang grwa sa se 'bras dge gsum sogs kyi bla ma dge bshes/ phal pa rang ga ba sogs de dus kyi thog mtshungs pa drag zhan phal
che bas zhabs rdul spyi bor blangs te/ yang slob sogs rgya mtsho'i gos can gyi mthar khyab par gyur pa dang / rtsod pa rdo rje'i me char gyis log lta'i ri bo bsnyil ba
mdzad pa'i tshul yang / gzhon nu'i dus dpon

slob lnga rig kun bkras drung / gzhung chen rnams la thos pa mang tsam mdzad tshod kyis gdan sa 'di nyid kyi gzhi len rig bya sogs kyi mtshan nyid rtsod pa'i grwar ma bzhengs
kyang sku seng sogs kyi 'bel gtam dang / 'di'i lan du 'di ltar bgyis kyi bka' slob gnang ba rnams kyang rdo rje'i tshig kho na 'ong tshul gsungs 'dug pa dper mtshon na/
snga dus sde dge sa spyod tshe dbang rab brtan sogs nas/ rtsa ltung bcu bzhi'i gzhung 'di la/ sems can kyang sems can yin dgos pa/ 'di la 'bru snon dgos pa 'dug zhus par
skyabs rje nyid nas 'di rnams ni khyab bdag rdo rje 'chang gi gsung yin pas khyed rnams rgol na rdo rje 'chang la rgol/ 'on kyang rnam par phye na/ sems can la byams pa
spong ba ni theg chen gyi rtsa ba yin pas ltung bar 'gyur bar gsungs pa spyi dang / 'on kyang gdug pa can la byams pa spong ba rtsa ltung bcu par gsungs pa bye brag dbye
ma shes pa'i gtam min nam/ des na ngor chen dkon mchog lhun grub kyi gsung rab las kyang / gdug la byams pa spong zhes gang gsungs pa/ /pha rol ngan spyod byed las bzlog
phyir te/ /snying nas byams pa spong ba theg mchog gi /rtsa ltung bzhi par rgyud gzhung kun las gsungs/ /zhes bshad pa ma yin nam gsungs pas/ sde dge sa dbang mkhas grub
chen po de sogs nas/ skyabs rje'i gsung rdo rje'i tshig rang yin 'dug gsungs shing thal mo spyi bor sbyor ba mdzad cing / gzhan yang de dus kyi sku yon che gras dbu zur
bla smon lam bzang po/ dbu zur grags rnam dpon slob

chos grags pa/ drung rams pa blo gros chos dar/ drung rams pa zung 'jug rdo rje sogs dang / mdo sngags kyi gzhung chen rnams las 'phros pa'i chos gtam kho na mdzad pa mkhas
pa 'di rnams don la 'khrul ba med kyang gnas skabs kyi zhal blangs skyong tshul mi 'dra ba du ma byung yang / skyabs rje nyid nas gsungs pa rnams ni sus kyang rgol du med
pa'i rdo rje'i bka' kho na yong tshul de dus la yongs su grags 'dug pa rnams ni/ rtsod pa mdzad tshul rags tsam dang / mkhas pa'i bya ba gsum pa rtsom pa mdzad tshul yang
/ snga dus dpon slob gnas lnga rig pa'i paNDi ta de nyid kyi drung du thu mi'i gzhung sum rtags dang / slob dpon dbyug pa can gyi snyan gzhung sogs la sbyangs par mdzad
pas/ rtsom pa gang mdzad kyang rang gis brjod bde zhing gzhan gyi rnar snyan pa/ rang gzhan gnyis ka'i don 'grub pa zhig tha snyad kyi gzhung lugs shes pa las 'byung ba/
'jam dbyangs sa paN gyi mkhas pa la 'jug pa'i sgo nas gsungs pa bzhin gyi sngon byon gong ma'i legs bshad dri ma med pa rnams/ gzhan gyi spangs dogs mang po rang mdzad
pa mi snang yang yab rje nyid kyi dbu bla sogs kyi gsol 'debs rgyas bsdus du ma/ gtor bzlog sbyin sreg ru mtshon sogs kyi chog sgrigs kha shas gdams bskur gtor gzungs dang
snyan dar gyi 'dod gsol sogs pod long tsam mdzad 'dug pa rnams ni/ don zab cing rnar snyan pa sogs mkhas pa'i rnam 'gyur kho nar mchis pa de rnams kyi sku tshe 'di'i mdzad
'phrin rags tsam

las/ gzhan pa'i lo zla dus tshod 'di sogs zhib cha rnam thar ma mor yang med 'dug pas/ 'ga' zhig ltar med par yod dang yod par med sogs ham bshad bgyis tshe rgyu 'bras la bskur
'debs gnas su lhung dogs de tsam la bsdus nas/ mthar dgongs pa yongs su mya ngan las 'da' ba'i tshul ni/ rje nyid dgung grangs re gnyis pa chu glang lo shar nas rje
nyid sku khams shin tu nyog pa thugs sras mangga'i mtshan can nyid nas mkha' 'gro bsun bzlog dang / brtan bzhugs 'bul gnang sogs mdzad cing / zhabs pad bskal brgyar brtan
thub pa'i gsol 'debs nan du mdzad cing mkhan chen rdo rje 'chang bkra shis chos 'phel 'di nyid grwa rkyang skabs sogs zhal slob kha re nas kyang zhabs pad brtan dgos tshul
nan bshad bgyis pa na/ da lam mkha' 'gro bsu bzlog 'di yang brtags dpyad dge ba bcas gang ltar 'di lo sdod kyi gsungs nas zhal bzhes gnang / de bzhin mkhan chen bkra shis
chos sogs zhal slob rnams la'ang sngon gyi bla ma gong ma rnams 'ja' lus grub par shas che bar/ nged kyang 'ja' lus zhig ni sgrub 'dod na lo bcu gcig tsam dge skyon mi
yong gsungs kyang / yang tig lo gcig bzhugs rgyu gnang / ngos snyung gzhi rnams sing dwangs kyi tshul mdzad de/ gsungs las nged dang khyed tshos sgor ba'i mchog de las
lod pa myur du go ba 'dug go zhes yang yang gsungs pa 'gyangs tsam nas kun gzigs paN chen rin po che blo bzang bstan pa'i nyi ma gdul bya rnams bsod nams dman pas

glo bur du zhing brjes pa'i tshul bstan/ de rnams kyi snga phyir nam mkha' la sprin ya mtshan rmad du byung ba gzhan nas de bzhin yod tshul zhus pa na/ yab rje mchog gi bka'
las 'di ni dbyibs gzugs mtshon cha 'dra bas bod la myur du dmag 'khrug 'byung rtags yin cing 'on kyang / rgas po nged thod par sa ma bkab bar la mi 'byung / de nas ltos
shig yang yang gsungs pa bzhin/ dam pa gang nyid dgongs rdzogs zin 'phral shing yos lo nang gor bod zing 'khrugs shig byung ba sogs mngon par mkhyen pa'i tshul ni rgyun
du gsungs zer/ dgung grangs mtho yang 'di lo snron zla'i ming chen mchod 'bul nyin gnyis char lha chen gral du bzhengs te chos sde lho byang tshogs chen dbus su gsungs gdangs
rnams sngon gyi phyag len ji bzhinabaskul bar mdzad/ phur sgrub rol ston mdzad pa sogs sngags 'chang chen po dang 'jam mgon a mes zhabs kyi rnam thar lhur bzhes te gar
'cham sogs la skyon 'don sogs sngar dang mi 'dra ba nan du gnang / chos sde lho byang gi mkhan po brtson 'grus bkra shis sogs la zhing khams gzhan du byon rgyu'i rnam
'gyur kho na gsungs shing / ring min mgon khang khag bzhi sogs la'ang / gtor 'dzugs 'phar ma gnang ste rgyal bstan spyi bye dar zhing rgyas pa/ bstan 'dzin rnams sku tshe
zhabs pad yun du brtan pa/ 'gro rnams dus kyi rgud pa zhi nas/ char chu dus babs lo phyugs legs pa sogs bde skyid kyi dpal la rtag tu longs spyod pa sogs/ dar zhing rgyas
pa khyad par

rgyal ba gnyis pa sa skya'i bstan pa gdung rgyud sde dang bcas pa/ dbyar gyi dpal mo bzhin dar zhing rgyas pa'i 'phrin bcol bka' bsgo gnyer gtad dag mdzad cing / de tshe bdag
cag gi yab rje gdod ma'i mgon po de nyid kyi yum gyi yab de nyid gshegs pa'i byang chog grub pa dang bstun gsungs las/ yab de skal ba dang ldan pa ste/ las sgrib rnam
par dag nas dag pa'i zhing du song / nged kyis kyang da lan byang chog rjes ma yin gsungs/ bsngo smon shis brjod rnams rgyas par mdzad pa dang / de nas lo de'i hor zla bcu
gcig pa'i bdag khri kun dga' bsod nams kyi 'khrungs ston skabs/ ban tshang pa bgres gzhon med la dam pa nyid nas phyag dbang skabs dbu thug mdzad nas/ de nyin bdag gi phyag
dbang rjes ma yin/ da ni rang re tshe 'di la mjal ba zhig mi yong bas/ phyi ma ring min mjal ba'i thugs smon zhu zhing / bgres gzhon kun nas bstan pa'i zhabs tog hur
bskyed mdzod cig ces bka' bstsal ba na/ tshang ma yid zhum ste ci yin nam ci yin nam zer zhing tshom mer lus/ de nas pho brang steng du phebs nas sku mched lhan rgyas sar
yab rje pad ma'i mtshan can nyid kyis rang bzhin gyi gsung gleng sna tshogs mur/ nu bo rgyan mchog khyed rang lo shas bstan 'gro'i dpal du bzhugs/ bdag ni rgas shing gog
pa'i lus 'di dor nas rkang bde mig gsal rnam rig grung ba/ byis pa gzhon nu'i lus rten zhig nges par 'dod gsungs pas/ gcung po kun rin lags nas jo lags de 'dra gsungs pas

gang la 'thus/ bstan 'gro'i dpal du zhabs pad bskal brgyar brtan pa'i thugs 'dun gnang dgos gsungs pas/ a bdag gis ku re zhus pa yin gsungs kyang / don la ring min zhing brje
rgyu'i dgongs bzhes kho na mdzad/ de nas zhabs brtan lha khang du chibs bsgyur rjes/ nu bo kun dga'i mtshan can de nyid kyis de ring snga dro nas bzung ste jo lags kyi
mdzad spyod gang sa nas ha cang legs rgyu ma byung / de 'dra gang yin nam gsungs shing / thugs ngal gyi rnam pa cung zad mdzad par grags shing / de nas zla ba de'i tshes
bcu gsum bcu bzhi tsam nas yab rje rdo rje 'chang de nyid cung zad sku khams nyog pa'i tshul gnang ste/ zhabs 'bring pa rnams kyis mjal phyag sogs bkag pa na/ rje'i gsungs
las da ni mjal zhu ba thams cad thongs shig gsungs pa bzhin btang ba nas/ rje nyid thugs rgyud 'jam zhing lhod pa dang kun la byams pa'i spyan gyis gzigs shing phyag dbang
byin rlabs gsung gleng sogs shin tu rgyas par gnang bas/ mjal mi thams cad kyi dga' mgur yi rang ba'i sems thob par mdzad do/ /de tshe zhag grangs bcu tsam yab yum sras
bcas lhan du bzhugs thog rje dam pa nyid nas rang bzhin gyi gsungs gleng dang / skabs re gad mo'i rnam 'gyur sna tshogs sogs dag snang dga' spros nyin mtshan 'da' ba
las/ snyung gzhi'i tshul dang zhal gdams bka' mngags sogs nii gsal bar ma gsungs/ yum sras thugs ngal gyur dogs dang zhabs brtan gsol btab yong dgongs pa gor ma chag nyer

gnyis snga dro'i steng gi bzhugs g.yab tu rgyun bzhin phebs bskul zhus pa la de ring rang re bzhugs g.yab tu mi 'gro gsungs nas ma phebs/ de tshe bdag khri mangga'i mtshan
can mchog nas/ de 'phral zhabs drung du phebs pa na gcung sku khams rnyog par gnang yang rang bzhin gyi gsung gleng sna tshogs pa'i gnas tshul kho na gsungs pa'i rjes/ thugs
sras dam mangga'i mtshan can nyid gzhi thog pho brang du byon par chas pa na/ yab rje dus gsum sgrib med du gzigs pa de nyid kyi bka' las/ spyir dus deng sang snyigs
ma lnga bdo ba'i dus su song bas yul khams bde min kyang sna tshogs yong ba ma zad/ khri chen bstan pa spyi dang bye brag gi don la thugs khur ha cang che bas cung zad 'o
brgyal che ba yong 'dra sems kyang / sngon byon dam pa gong ma rnam thar bzhin thugs ngal ma mdzad pa bstan pa'i zhabs tog hur bskyed gyis shig zhes pa sku tshe 'di nyid
kyi gsung gi mtha' mar bka' bstsal bas thugs mug mgul brnang bzhin du lha phyag dang bcas de ltar zhus chog pa nas skyabs rje nyid da dung bdag sogs bstan 'gro'i don du
zhabs pad yun brtan thugs bskyed mi lhod pa zhus gnang la/ nged na so rgas shing 'khogs pa 'di rkang bde lus bde rnam rig grung ba'i byis pa zhig nges par 'dod cing / khri
chen nyid kyang khri thog tu bzhugs ring gang cir lam 'gro che ba yong nges kyang / 'on kyang khri thog tu rgyun ring rang ma byed gsungs te/ gzhan gyis ma mngon pa'i lo
grangs zhig lung bstan kyang gnang tshod bcas bdag khri

mchog nas thugs smon dang bcas lha phyag grangs med phul dbu thug zhus nas/ gzhi thog pho brang du phebs pa'i de nub nam gyi phyed gang tsam gyi dus rgyal kun 'dus pa'i spyi
gzugs yab mchog dam pa de nyid rgyun gyi thugs dam nyams bzhes kyi mjug 'da' ka ma'i rnam 'byor gsal btab ste/ zag pa med pa'i dgongs pa chos kyi dbyings su thim tshul
bzhes pa'i mod la sa yang rnam pa drug tu g.yo ba dang / lhag par chos dung yid bzhin nor bu nyid skyes bu'i rtsol ba la ma ltos pa bzhugs sgam nang nas rang sgra cung zad
sgrogs pa'ang gzhan gyis thos pa byung zhing / de tshe bdag khri mangga'i mtshan can nyid gzhi thog tu thugs dam nyams bzhes rnams grol kyang srod phyi mo'i bar bzhugs
pas rgyal sgo brdung byung ba dang ngas byas 'u cag mi sdod 'gro gsungs gsum skas 'go ru phebs pa dang sku mched rje btsun 'phrin las dbang mo nyid nas/ skyabs rje dgongs
pa chos dbyings su thim tshul zhus te/ zhabs lhar phebs mtshams zhabs 'bring pa kun yi mug ches nas snying gi chu gter 'dren byed kyi lam nas lud de mya ngan ca co bung
ba tshang zhig lta bu gyur pa dang / yum sras rnams kyang thugs ngal tshad med kyi ngang nas rjes bzhugs zhabs tog dgongs rdzogs rnams sgrub pa la thugs gzhol ba'i ngang
nas thugs sras dam pa bdag khri mangga'i mtshan can nyid nas bka' bsgos te/ sku gdung rin po che'i spyan sngar mchod tshogs bsam gyis mi khyab pa phul te thugs smon dang
bcas sku phyag kyang mang du

mdzad cing / de'i sang nas bzung nyin gsum gyi ring / gdan gzhung / bla brang khag chos sde lho byang / nye 'khor chab 'bangs sogs nas dge 'dun bzhi grwa re tsam gdan zhus
kyis bla mchod cho ga mchod sprin rab 'byams gdung mjal bcas zhus shing / de skabs zhing gshegs gang de'i sngon srol bzhin rgyun gtan thugs dam gang mdzad rnams gsal 'debs
zhu po dam pa gang nyid kyi dbu bla smon lam bzang pos mdzad pa dang / sku gdung rin po cher mchod 'bul khrus gsol sogs kyang yang yang 'bul bar mdzad skabs/ sku gdung
de nyid nyin re bzhin je chung du gyur skabs dpon slob kyis de nyid kyi sku gdung rin po che ring bsrel gyi phung po bstan 'gro'i zhing mchog dam par bzhugs par gsol ba btab
pas/ mthar khru gang tsam zhig bzhugs pa de nyid/ zla de'i nang mchod tshogs ser phreng bcas kyis spyan drangs te dbu rtser 'jam dbyangs gzi 'od 'bar ba'i sku gam du
mchod sprin rgya mtshos brgyan pas rgyud sde nas gsungs pa'i dus mtha'i cho ga'i sgo nas byin zar zhugs sbyangs mdzad cing / de bar thugs sras yab rje dam par gsol 'debs
tshig don byin rlabs khul nyams che ba 'di nyid zhal 'don dang sku phyag grangs med mdzad tshul dang de tshe spur sbyong yam shing yang tsan dan dkar dmar a ka ru sogs kho
nas mdzad cing sa phyogs thams cad dri bzang gis khyab pa dang / nam mkha' 'ja' 'od kyis gang ba sogs byung zhing / zhugs sbyangs zin nas spur khang gi mtha' mar mchod

sprin gyis bskor nas gzhan su yang 'gro sa med pa'i mtshams bcad thog zhag 'ga' song nas spur khang zhal phye ste thugs sras mangga'i mtshan can mchog nas thugs smon dang bcas
spur rus rdog gcig bzhes pa de ni/ dbu thod kyi dum bu sor bzhi tsam gyi ldebs la 'jig bral rnal 'byor gyi dbang phyug birWa pa'i bsrung ba thun min gnyis kyi sku'i rang
byon shin tu gsal bar byon pa rgyu mtshan 'di la brten nas/ da lta gdung rten gyi bum sgor rnal 'byor dbang phyug gi snang brnyan rten 'brel de la dgongs nas mdzad par
gleng ba dang / gzhan yang thub gnas bcu/ sgrol ma dkar ljang gur zhal gyi snang brnyan rang byon du ma grangs las 'das pa sku yi rten du byas pa dang / gsung rten du a
li ka li sogs yig 'bru rnam pa grangs med byon zhing / thugs rten du ring bsrel yungs 'bru tsam/ mkhan chen byams pa bkra shis chos 'phel nyid kyi phyag tu babs pa khrus
gsol yang yang mdzad pas de las mang du 'phel ba'i lo rgyus kyang snang ba sogs ngo mtshar kyang mtha' klas pa byung 'dug pa bcas/ spur rus rnams mchod phreng dang bcas
pho brang du gdan drangs te yang yang sku khrus gsol zhing mchod sprin dang bcas 'gyangs tsam bzhugs pa dang / de nas lha bla'i lung bstan bzhin chos lhun o rgyan lha khang
du spur rus mchod sprin dang bcas pa gdan drangs te/ rin chen lnga dang sman phye sogs dang bcas dam pa'i spur rus rnams gad gtsang btul te/ rje btsun 'chi med bstan pa'i
sgron ma sogs las can rnams nas/

bla ma yi dam sangs rgyas byang sems chos srung nor lha sku spar ji snyed bskrun te tshang mar gser gsol dang bcas rab gnas bsdus tsam gnang nas mchod sprin dbus su bzhugs
su gsol/ de ltar sku spur phebs nyin dang dgung zhag so sor mang 'gyed dang skyabs mgon rgyal dbang yab sras kyis mtshon bla sprul khag la bsngo rten dang dgon khag du mar
dgongs rdzogs rgya cher gnang tshul zhib tu rtogs par 'dod na/ nang chen bla ma dpal bzang rgyal mtshan gyis mdzad pa'i yab rje mchog gi rnam thar dang / der ma gsal ba
rnams de skabs kyi tho gzhung sogs las rtogs par bya ba kho na las 'dir yig tshogs ha cang mang bas ma bris shing / spur tsha sku spar sogs bzhugs pa'i nang rten rnam rgyal
mchod rten gser dngul sbrags ma khri gdan man chad gser zangs las grub pa rgyu tshogs che zhing bzo legs pa/ da lta lha thil gdung rten nub du grags pa'i byang ngos bzhugs
pa 'di bzhin thugs sras bdag khri mangga'i mtshan can mchog nas gsar bzhengs mdzad pa de'i nang gzungs la bla chen 'phags pa rin po che'i dngos slob zhang brtson 'grus
'bar ram 'jam dbyangs sngon por grags pas bla chen 'phags pa rin po che'i gdung khang kha ma phye ba la yus kyi ngang phyag gyang 'gyel ba ltar 'tshal te gsol ba btab/
gdung khang nas sol ba dang spur rus sbrel rtog gcig 'phur byung ba la slar gsol ba btab ste/ sol ba rnams sor mos brad pas spur rus la rigs lnga'i bzhengs sku shin tu
gsal ba rang byon du

byon pa de nyid thub pa'i dngul sku khru gang tsam gcig gi nang bzhugs pa de nyid dus phyis ngor e waM thar rtser byung ba/ thar rtse nam mkha' 'chi med kyis 'jam mgon kun
blor phul ba khyad 'phags byang du bzhugs pa 'khrul med rtsa chen de nyid gdung rten 'di nyid kyi bum nang gzungs gzhug gi gtso bo bzhugs pa'i ring bsrel rnam bzhi spyi dang
/ gong gi spur tsha sku spar sogs gong 'og ma 'khrul ba bzhugs pa dang / sngon byon gong ma'i phyag len bzhin dri med rnam gnyis dkyil 'khor sgrub mchod grangs mang dang
'grel ba'i steng srog shing 'dzugs chog dang zhabs su gnod sbyin 'khor lo'i mthar rten pa bzhugs pa'i gtsug lag khang du sa rgyan gnam rgyan nor bu'i dra phyed rgyab
yol lam shog par grags pa rnams gos bzang 'ba' zhig las grub pa gdung rten bum long sogs la rin chen du ma'i do shal phra rgyan gyis phyug pa/ mchod rdzas dngul gyi maNDal
shin tu che ba dngul ting 'gyer kha tsha gser ma re la 'bru bre lnga tsam 'gro tshod bdun tshar sogs/ mdor na dgongs rdzogs kyi 'gro song tshang ma de dus dngul thog phab
pa dngul srang lnga stong brgal tsam zin 'dug kyang / deng sang yin na dngul srang nyis khri tsam gyi tshad gnas shing / gzhan yang lo dus kyi dgongs rdzogs snga dus bde
kyai gsang gsum 'jigs byed rnal 'byor ma bdag med ma gshed dmar phur pa gtso bo bcas dang / chos sde lhor tshe chog rnam rgyal kun rig sogs chog mang gzhir bzhag mdzad
de/ tshul grol yang bdun gcig tsam gnang ba yin

tshod dang phyis su byang pa tshogs yongs nas rdo rje phur pa'i sgrub mchod dang brag bya skyed lhas pa rnams nas nA ro mkha' spyod ma'i sgrub mchod dang dus chen skabs gser
tshogs sogs sngon lam dang zla dus kyi mchod pa ban tshang pas bla mchod bcas 'dzugs par mdzad pa 'di rnams dang gdung rten gyi rab gnas sogs rdor slob thugs sras mangga'i
mtshan can nyid nas mdzad cing / rab ston sogs rgyas par mdzad tshul rnams gong yab rje dbang sdud snying po'i gdung rten gyi rab ston ji lta ba bzhin mdzad do/ /'di
dag kyang bla ma yongs bzung gi rgyud las/ bla ma 'das pa'i lo zla tshes grangs rnams/ /nges par bzung nas mchod pa byas gyur na/ /bskal pa stong du bsags pa'i sdig dag ste/
/shin tu mi bzad gshin rje'i grong las thar/ /zhes rgya cher gsungs pa rnams thugs su 'chang ste thugs sras dam pa mangga lam ratna'i mtshan can nyid nas thugs khur cher
bzhes mdzad rkyen/ phyis kyi bdag khri zhig la 'di kho na dgongs rdzogs stobs che bar mngon no/ /de rnams kyi bdag chen yab rje padma bdud 'dul dbang phyug gam/ kun dga'
bkra shis sam mthu stobs bstan 'dzin so so'i rtogs brjod sgro skur dang bral ba mdo tsam bstan zin no/ /5 kun dga' rin chen/de nas rgyal yum rta nag rang byon ma skal
bzang lha yi bde skyid bu

khrid kyi gdung sras gnyis pa yab rje kun dga' rinachen ni/ yab rje 'gro mgon dbang sdud snying po dgung grangs so gnyis pa kun dga' zhes pa shing pho stag gi lo'i zla tshes
la yum la gnod pa med par bde bar bltams shing / sku lus la raka zhag gi thig le thal chen gyi rgyas btab pa'i rjes dang / sku smad stag ris can 'khrungs tsam nyid nas
rang byung du yod par grags shing / dus mchod bla brang pa'i gdung rigs 'khrul med la de ltar byung lugs gsungs pa bzhin sku smad stag sham gyi rjes ni yab rje sku mched
sogs da bar gdung brgyud phal che bar yod tshul gsungs so/ /yab rje rdo rje 'chang nas mtshan ngag dbang kun dga' rin chen du gsol zhing / gzhan nas mtshan 'di la brten nas
sngags 'chang chen po dang sgar chen mthu stobs dbang phyug sogs kyi rnam 'phrul du'ang byed do/ /'khrungs ston sngon lam yul chen ban tshang pas mdos chen zab ris 'cham
gzigs dga' ston kyang gzab par gnang ngo / /'di sku na phra mo'i dus yab rje mchog nas dbang rjes gnang sogs dang khyad par gnas lnga rig pa'i ma ha paNDi ta kun dga'
bkra shis nyid gong yab rje padma'i mtshan can gyi rnam thar skabs su bshad pa bzhin sku mched rnams kyi yongs 'dzin du bsten te/ yi ge phyi mo 'bri klog snyan sum sogs rig
gnas la sbyangs pa rgya cher mdzad cing bar skabs rnams su yab rje sogs dam pa rnams las dbang khrid gdams pa mang du gsan tshul rnams sdeb gcig tu smos na/ yab rje rdo
rje

'chang dpal ldan chos skyong ngam dbang sdud snying po zhes rgyal dbang padma 'byung gnas dang zhal mi gnyis pa de nyid kyi zhal snga nas la thog mar grub pa'i slob dpon dzAe
ta ra'i lugs kyi rgyal dbang tshe dpag med lha dgu'i dbang dang man ngag gi lung khrid rdo rje phur pa'i stod las byang chub sgrub dbang dang / smad las drag po sgrol
dbang / mnga' bdag nyang gter gu ru drag dmar gyi dbang lung bcas/ dpal dges pa rdo rje rgyu dus kyi dbang chen rnams rdul tshon kyi dkyil 'khor du bstsal ba dang / slob
dpon spyod pa ba'i lugs kyi 'khor lo bde mchog rwa lugs 'jigs byed lha bcu gsum ma/ rta mgrin yang gsang lha dgu rnams kyi dbang chen/ tshe rta zung 'brel/ grub rgyal ma'i
lugs kyi tshe dbang byang gter tshe dbang lcags sdong ma/ ras chen dpal 'byor bzang po'i nye brgyud tshe dbang mda' 'phel ma 'bri khungs dag snang sgra mi snyan rnams kyi
tshe dbang sbub lugs byad grol/ 'phags yul gyi grub thob brgyad cu rtsa bzhi'i byin rlabs rjes gnang zur bka' gsan gras/ 'jam dbyangs dmar ser dang / smra seng / 'jam
nag rta mgrin gsang sgrub/ gtum po khyung lnga/ gser chos khyung khra/ so 'breng dkar mo/ sman bla mched bdun/ rme brtsegs dud kha/ rnam rgyal lha dgu rnams kyi rjes gnang
rnams dang / bstan srung dpal ldan lha dmag zor rgyal mo'i rjes gnang / rtsi dmar srog gtad bcas yab rje sku mched nas yab kyi drung du gsan nges dang / smin gling 'dod
'jo bum bzang gi dbang lung yongs rdzogs gsan nam snyam/

yang gal te gsan med tshe de'i nang nas drang srong log tri pa li'i srog gtad bcas sku mched gnyis char nas nges gsan dang yum mchog skal bzang bde skyid bu khrid las bo dong
lugs seng gdong nyer lnga'i dbang lung gsan pa bcas dang / sa chen kun dga' blo gros kyi zhal snga nas/ gsung ngag rin po che gsang chen slob bshad kyi gdams pa gdul bya
skal ldan 'ga' zhig la stsol skabs/ dag snang du rje nyid la zhal slob tu ka gzhi gdung brgyad byung ba lha blas dngos su lung bstan pa bzhin gdan sa 'di nyid du gsang
chen slob bshad kyi ka ba 'degs pa'i khur bzod pa rje btsun rdo rje bdag med ma nyid mi mo'i tshul can rnam pa sdom brtson ngur smrig gi gos kyis mdzes pa rje btsun rnal
'byor dbang mo 'chi med bstan pa'i nyi ma'i zhal snga nas las/ gtso bo gsung ngag rin po che gsang chen slob bshad chos skor cha lag dang bcas pa 'jam mgon kun blo'i gsan
yig bzhin yab rje sku mched gnyis char dpon slob kun bkras bcas nas gsan tshul 'di la brtags na/ dpon slob kun bkras nas sa chen kun blo las slob bshad ma gsan pa yin nam
brtag/ gzhan yang birWa pa'i lam 'bras chung ba grags pa gshed dmar lha lnga'i dbang dang shin tu spros med kyi nyams khrid rgyab rten lung dang bcas pa/ rwa lugs 'jigs
byed/ rwa khrid dbang byin rlabs rjes gnang las gshin rigs gsum 'khor mang rnams kyi rjes gnang / rwa spos dkar chag zin pa dang ma zin pa dpal 'dzin pod chung gi lung
bcas

gsan yig bzhin dang / gser chos mkha' spyod skor gsum gyi byin rlabs dang / nA ro mkha' spyod ma'i nyams khrid rmong chen rje'i bka' chab bzhin/ mkha' spyod skor gsum char
gyi gdams skor lung dang bcas yongs rdzogs gsan/ gzhan yang spyod rgyud kyi dkyil 'khor bcu gnyis kyai rdor bka' babs bzhin dpal chen yang dag gi dbang sogs dang gdan sa
'di nyid kyi 'don chog rnams kyi lung la sogs pa shin tu mang bar gsan/ rje btsun de nyid kyi gsan yul/ gong rnams kyi nang nas 'jigs byed gshed dmar skor sogs mus chen chos
nyid ye shes las dang / gzhan phal cher yab rje kun blo mchog nas gsan no/ / gzhan yang byang gter byin rlabs thugs dbang 'bring po/ ngor chen rdo rje 'chang gi bka'
'bum gyi lung sogs rgya cher gsan no/ /mchog gi rdo rje slob dpon chen po kun dga' bkra shis drung nas/ lam 'bras tshogs bshad cha lag dang bcas pa 'jam mgon kun blo sogs
kyi gsan yig bzhin dang / gser chos dmar po skor gsum rjes gnang rigs dang dkar chag gis zin pa dang ma zin pa'i gdams skor lung dang bcas pa/ bstan srung gur zhal rnam
gnyis dbang rjes gnang gdams khrid/ mgon pod me 'bar kha skong / snyan brgyud yang bskong dud pod zhal pod ha nag bcas yongs su rdzogs par gsan kyang bram ze mngag gtad sogs
rjes kha shas ma gsan pa mjug tu ngag dbang smin grol rgya mtsho las gsan dgos byung 'dug bstan srung dur bdag chos skor bcas

gong rnams nas gsung ngag dmar po skor gsum dur bdag rnams sa chen kun blo las dang / gur zhal rjes gnang rigs phal cher kun blo nas rin chen rgyal mtshan de las dang / be'u
bum rnams rin rgyan yan 'dra ba las/ de nas mnga' bdag byams pa bstan 'dzin las gsan 'dug rnam sras brgyud pa kun blo ma bzhugs pas rin rgyal las gsan 'dug gzhan yang spyi
bka' sgrub thabs rgya rgyam dang / zur bka'i rjes gnang gong yab rjer gsan pa rnams kyang bskyar gsan bcas deng skabs sgrub btus na bzhugs pa phal che ba gsan par gnang
/ dbang chen zur bka' bde mchog lu dril lus dkyil sogs dang / gsang 'dus rigs gsum 'jigs byed ro langs brgyad skor dgra gdong sogs gsan yod snyam dang / khro shul bla
ma ngag dbang smin grol rgya mtsho las klong chen snying thig gi skor dang / stobs 'phrog zhal bzhi pa'i rnam 'gyur bcu bdun gyi rjes gnang tshang ma yang bskyar gsan pa
sogs yongs 'dzin dam pa rnams las dus snga phyi gsan pa rnams 'dir sdeb gcig tu bkod pa rags tsam dang / de nas rtsa rgyud brtag gnyis sogs gdan sa 'di nyid na zhus/ kyai
rdor yab yum gsang bde 'jigs gsum nA ro mkha' spyod ma rdo rje phur pa chos skyong gur zhal rnal 'byor kun rig sogs kyi cho ga phyag len dbyangs rol gar 'cham chos spyod
rnams dang bcas pa gnas slob drung du sbyangs pa mthar phyin mdzad/ de re re bzhin yab rje rdo rje 'chang la rgyugs sprod 'bul bar mdzad de/ rtsa rgyud brtag

gnyis sogs gzhung 'don dang bla mchod sogs chos spyod sgrub mchod rigs dang gtor bzlog bskang ba bcas par tshogs phebs rtag par mdzad cing / nyid kyi dgung grangs bcu gsum
bzhes pa'i tshe 'jam mgon sa paN gyi chos khri thang mor cher gcen po dang lhan cig yab rje rdo rje 'chang nas khri 'don mdzad tshul gong gcen po'i rnam thar bzhin dang /
de mtshams nas sa skya pa'i 'byung po 'dul byed kyi bsnyen pa zla gang ma dang / de nas dges rdor gzhi bsnyen zla drug ma phur bsnyen zla gsum ma gur mgon brag rdzong ma'i
bsnyen pa zla ba gnyis tsam sogs kha skong bcu cha'i sbyin sreg bcas dus grangs mtshan ma'i bsnyen pa bcas gdan thog gcig tu mthar phyin pa mdzad skabs/ dgung grangs bco
lnga tsam du phebs pa sa sbrul sa ga zla ba'i tshes bcu drug la/ yab rje rdo rje 'chang de nyid snyigs lnga'i sems can rnams kyi bsod nams kyi ra bar ma chun pa spu dkar
bla brang gzhis su glo bur dgongs pa chos dbyings su thim pa'i tshul bzhes par/ gcen bdag khri padma'i mtshan can spu dkar gzhis su tab tab por phebs te/ mchod sprin dang
bcas gsol 'debs gdung dbyangs mdzad pa dang / yum sras lhan nas dgongs rdzogs spyi bye brag mdzad tshul rnams kyang gong du brjod pa ltar dang / rje 'di nyid nas kyang
gsol 'debs sgrub mchod mang du mdzad yod 'gro zhing / de ltar yab rje o rgyan gnyis pa dbang gi mtshan 'chang gdung rten gyi gcen dang lhan mdzad sgo rnams grub nas/ nyid
kyi dgung grangs bcu phrag

gnyis su ma zin tsam der/ dpal chen rdo rje gzhon nu'i sgrub mchod chen mo'i tshogs dbus sngon byon dam pa gong ma'i gsung rab legs bshad kyi skyes snyan tshig gi lam las drangs
pas gzur gnas rnams kyi snying gi padmo ches cher bzhad par mdzad/ de mtshams nas dam pa gong ma'i phyag srol mdos chung du grags pa mgon po khro bcu dang drug bcu
ma sku rim chen mor grags pa'i phur bzlog dus mchod mdo sde lha mchod du gnod sbyin tsi'u dmar po'i gtor bzlog rnams sngon du bsnyen pa kha gso zhag bdun re gnang / dngos
gzhi gtor bzlog rnams shar sbyangs tsam ma yin par rdzas sngags dmigs pa ting nge 'dzin dang ldan pas sngon byon gong ma'i phyag len mtshams tshul dbyangs rol gar 'cham
mtshan nyid dang ldan zhing / brjid chags pa dam can rnams mnyes shing dgra bgegs skad cig la spa bkong ba mdzad pa dang / de mtshungs lo mjug dpal mgon zhal bzhi pa'i sgrub
bsnyen zla ba gnyis tsam sngon 'gro'i rgyal zla'i mjug zor 'phen lugs mthun bka' drin bskyangs ba dang / de nas bsam brling du dmag zor ma'i gtor bzlog dang / lha mo
rje khol zung gi mdos sgrub de nas gnyan mgon gyi dam tshig bskang ba bcas kyi slob dpon rnams rim mdzad kyi phyag len sogs bstan pa'i mig rgyan la phan par mdzad/ de nas
phur sgrub dang dus mdos chen mo sogs kyi slob dpon rim bzhin mdzad dam snyam/ de nas dgung grangs nyer brgyad pa chu lug lo lha ldan rgyal khab chen por gcen po

bdag khri mchog dang mnyam du khri phebs gsar mjal du phebs te/ gong sa lha mi'i rnam 'dren chen po rgyal dbang tshul khrims rgya mtsho dang srid skyong smin gliing pa sogs
mjal phyag ji ltar mdzad tshul rnams dang / dbus lhor gnas rten mjal mchod 'bul sogs dang / yar lam paN chen rin po che blo bzang bstan pa'i nyi ma'i mjal phyag sogs ji
ltar mdzad tshul rnams gong gcen po'i lo rgyus skabs bzhin dang zhib tu rtogs par 'dod na dbus phebs de skabs kyi bca' yig yab rje pad ma bdud 'dul dbang phyug gis mdzad
pa'i blang dor gsal ba'i me long bzhin dang de dang ring min rje nyid nas phun tshogs pho brang gsar bskrun gyis der bdag yum nyi zla dbang mo dang bcas bzhugs rgyu'i sgo
dod cing/ 'di skabs tsam la ji skad du/ ye shes lha la rtog pa mi mnga' yang / /de'i 'khor du gtogs pa'i dam can rnams/ /zhes sogs gsung pa lta bus zhabs 'bring pa dag gi
byed pas sku mched bar phran bu'i sel zhugs byung ba yin shag sku zhang rta nag rang byon sa dbang nas bar sdum gyi don snying bla brang so sor bzhugs kyang sa gzhung dang
thugs 'dod gcig gyur dgos pa dang bdag 'gan 'khur sku thog dus gcig gi bgres pa kho nas bzhes dgos pa sogs dang / de skabs kyi phan tshun bar dkrug shing byas te se ra'i
drung rams pa zhes pa'i rkang nywa bregs shing kun byang rgya bla ba sogs 'ga' zhig gdan sar yong mi chog pa sogs mdzad tshul yongs grags dang sdum khra 'dra

gnyis so sor dam phrug sbyar ma yod skad kyang / 'dra gcig de skabs yig tshang bka' khong na yod tshul gleng ba las da lta ni gar yod mi snang / de skabs tsam la yin nam gcung
po kun rin nyid sa mdzod las 'khur mdzad cing / dngos dpal legs nas gnyer 'khri las 'khur gnang ste sku ngo rang so sor phebs pa lo shas mdzad tshul gleng ba yang thos
shing rje de nyid kyis btab pa'i phun pho bla brang sngon yod de bzhin sgrol stong 'dra cog zhig gi shod kyi bka' 'gyur lha khang ka drug tu grags pa dang / o rgyan lha
khang nas rje de nyid nas gsar bzhengs gser dngul dra ma'i gu ru rin po che gtso 'khor gsum dang / sman 'dam las grub pa'i gu ru mtshan brgyad/ yab rje dpal ldan chos skyong
lnga rig kun bkras sogs kyi 'dra sku sogs bzhugs pa dang de'i phur dbang khang bcas dang / de'i lhor mgon khang mdo phugs can gyi nang me ris 'bur dod kyi dbus na bzhugs
pa'i dpal ldan lha mo rje khol zung gi sku sman 'dam las grub pa/ 'khor rnams kyi zhal 'bag dang bcas pa bzhugs pa'i sku gzugs rnams la ring bsrel rnam bzhi spyi dang
khyad par gyi nang gzungs rab gnas bcas mdzad pa dang / gzhan yang gzim chung lho dang / dpal 'byor rgya mtsho rtse thabs sogs snga dus dang gzhan phal cher rim bzhin rjes
'phar yin 'dug pa bcas dang rje 'di nyid kyis thos bsam ji ltar mdzad pa'i tshul rnams sngon du rags tsam song ba dang / bsnyen sgrub gong du song ba rnams kyi steng
tshe sgrub rigs kha shas dang gur drag

dmar khyung khra nag sogs bsnyen mtshams mdzad skad la/ gur drag bsnyen mtshams rig 'dzin pho brang du gnang tshod kyi kha skong sbyin sreg skabs nyin cig lha chen lcags ri
steng phebs skabs shig gsham gyi nyi zla dge legs zhes pa'i gling der dmar skyur thab gzhob cung zad shor kyang rma shu sogs klu nad tshabs chen gtong sa'i klu bdud gdug
pa can zhig gnas pa'i rten khang 'gram der dngos su gzigs pa khro bo'i nga rgyal gyis sa phag chag dum zhig 'phang par mdzad pa klu de bros nas khang gzugs der thim song
ba dang / sa phag gyis kyang rjes bsnyegs te klu khang der dngos med thim pa nas bzung / deng sang gi bar la klu bdud kyi gnod ming yang mi grags pa sogs grub mtshan kyang
mang du mdzad pa dang / de skabs bstan 'gro'i don sogs la stod mnga' ris skor gsum/ rgya nyi ma'i tshong dus/ stod sgar dang / ti se ma pham g.yu mtsho gzigs pa zhabs
bskor sogs la thengs 'ga' re chibs 'grul gnang ba dang / de skabs phun pho bka' 'gyur du grags pa gdung brgyud rnams dang chos sde lho byang tshogs yongs rnams nas rgyal
gsung bka' mdo rgyud tshang ma klog 'don gdung brgyud rnams dang ban tshang pas dmag zor rgyal mo'i gtor sgrub/ mkhan po drung rams pa sogs nas bya rgyud tshe dpag med sgrub
mchod zur bzhugs bgres po rnams dang / brag skyed rnams nas nyang lugs gu ru drag dmar gyi sgrub mchod sogs snga phyir bka' 'gyur dang bstun nas nyin bzhir mdzad srol

'di bzhin gsar 'dzugs kyi bsnyen bkur mchod sprin sogs zab tu mdzad pa dang / zor 'phen nyin sngon dus dmag zor gtso mo dang dus bzhi lha mo tsam las med tshul zer ba 'khor
gzhan rnams rjes su 'phar bar mngon/ 'di skabs tsam la zhabs lha'i bka' 'gyur du grags pa da lta sa gzhung nas gtong ba rgyal chen bse khrab pa'i gtor bzlog 'di yab rje
padma bdud 'dul dbang phyug gi sku dus la byung zhing / gzhan yang de skabs tsam la rig 'dzin pho brang gi bka' 'gyur zhes pa dang / de'i mjug tsam la phun tshogs gling gi
bka' 'gyur zhes pa zla dus krig char ma nges par byung tshod du 'dug 'di skabs tsam la phun pho'i gsol dpon nor bu zer ba dang / phun gling gsol dpon thogs med chos 'phel
bcas nas do dam bgyis nas da lta lha chen khyams lho byang gi lcam gra 'di rnams dang zangs khra bcas par nyams gso gsar bzhengs 'dra bar gnang tshod dang khyams stod
kyi tshes lha skor gsum gyi dngul sku 'di rnams gsar bzhengs kyi nang gzungs rab gnas bcas rgyas par bstsal ba yin 'dug rigs sras kyang bdag chen kun dga' bsod nams sku mched
rje btsun sku mched gsum la sogs pa 'khrungs tshul sogs 'og tu rim bzhin byung zhing / gsung chos snga phyi bstsal ba yang gsung ngag lam 'bras ni gnang tshul med 'dug
pa dang/ gzhan pa'i kyai rgyud lam gyi dbang dang phur dbang stod smad las/ gu ru drag dmar byin

rlabs thugs dbang / bde mchog nag po lugs/ rwa lugs 'jigs byed lha bcu gsum dang ro lang brgyad skor/ gdugs dkar nyer bdun ma/ kun rig tshe dpag med/ lha dgu nA ro mkha' spyod
ma sogs kyi dbang dang byin rlabs sogs pa'ang bstsal zhing gzhan yang sgrub rgya rgyam dang zur bka'i rjes gnang rigs shin tu mang ba/ 'jigs byed rwa khrid sogs chos
skor yongs rdzogs nA ro mkha' spyod kyi khrid sogs mkha' spyod skor gsum gyi chos skor yongs rdzogs/ gur zhal rnams sras rnams kyi chos skor yongs rdzogs thengs kha re bstsal
ba'i gsung las skyes pa'i slob bu'i tshogs kyang skyabs mchog rdo rje rin chen bdag chen bkra shis rin chen/ bdag cag gi bla ma gang gi rigs sras grub pa'i dbang mo
rta mgrin dbang mo'am skal bzang chos kyi nyi ma/ bdag khri kun dga' bsod nams nyid kyi rigs sras rnams dang / snyigs dus bstan pa'i snang byed mtshungs bral 'jam mgon mkhyen
brtse dbang po dang / na lendra pa gzim 'og sprul sku bstan 'dzin snyan grags sogs mang tsam gdan sa 'di nyid kyi mkhan po rgya dpon chos las pa sogs bla ma las sne
dang grwa dmangs phal che ba'i rigs bdag tu gyur dus rgyun gyi nyams bzhes kyi rim pa yang tho rangs ldang ba'i rnal 'byor gyis bzhengs te tshe sgrub kyi rigs dang de nas
lam dus sogs dpal sa skya'i chag med rnam bzhir grags pa rnams dang / sil gtor brgya rtsa dang dkar cha bzhir rags pa gang rigs/ dgong mo gur drag brag rdzong ma rnams kyi
nyams bzhes phur chung gtor bsngo

chen mo bskang ba rgyas bsdus gang rung res dang brgyad/ bcu bzhi/ nyer gsum/ nyer drug nas bzung gnam gang bar la dus gtor rnams yab mes gong ma'i phyag len bzhin mdzad pa
dang / zla re bzhin yar ngo mar ngo tshes bcu gnyis la gu ru drag dmar ram byang gter tshes bcu gang rigs gsol 'debs le'u bdun ma bcas mdzad skad thos pa bcas grub mtshan
brnyes tshul gong 'og gseb tshags rnams su cung zad song zhing stod phyogs rnams su grub rtags 'jog pa 'di zhes gsal bar ma rtogs shing mngon shes mnga' tshul cung zad
go thos byung ba dper mtshon na/ dpon slob bzod pa phun tshogs nas dpal mgon zhal bzhi pa'i chos skor sngon du yongs rdzogs gsan zhing de'i mjug tsam zhig la gzhan zhig la
gnang zhor du phu gsum pa kho re mjug ma rgod bro mo yong ngo tshar cig nyon gsungs nas/ dbang yon che ba 'bul rgyu med kyang yang bskyar nan gyis gnang ba ni dus phyis
zhal gyi chos skor de nyid srog nas zin te/ gdung brgyud rnams dang bu slob bcas par gnang 'dug pa las deng sang ma chad tsam byung ba mkhyen pa 'di 'dra ba mang du yod
tshod kyang mdor bsdus de tsam bcas/ de rnams kyi rnam thar sgro skur dang bral ba cung zad brjod zin nas/mthar mya ngan las 'das tshul ni/ nyid kyi dgung grangs drug cu
re gsum du phebs pa me pho 'brug gi lo shar ba na spyir de skabs shing yos gor bod zing gzhi mjug tu khel ba dang / sgos su dus dbang dmag 'khrug ma

nges du ma byung ba sogs/ skyes bu dam pa rnams mi bzhugs pa'i snga ltas su de bzhin 'byung bar gsungs pa ltar/ zla ba dang po'i tshes bco lnga nyin dag zhing du phebs rgyu'i
tho rangs bdag chen bkra shis rin chen nyid kyi dag snang du rje de nyid phod rdor sogs gzab mchor dang bcas da lam kun dga' rin chen gyi gsol 'debs 'di bzhin log 'dren
cham 'bebs su rtsoms shig gsungs pa byung ba dang / dus mtshungs zhing brjes pa'i tshul bstan par rjes kyi dgongs rdzogs phun pho bla brang nas rgya cher sgrub par mdzad
de/ nang rten du da lta lha chen khyams stod kyi byang ngos na bzhugs pa'i rgyal yum myur mdzad lha mo'i snang brnyan rin chen gnyis pa las grub pa gser zangs kyi pad gdan
rgyan spros rin chen sna tshogs kyi phra rgyan can 'di bzhin gsar bzhengs kyis mchod rgyun bcas/ snga dus rta zla'i nang kyai rdor sgrub mchod nyin lnga zab tshugs dus
chen nyin sna lnga'i mchod sprin brgya tshar mang ja bzhes thug tshar ra zhabs bskor skabs dgos pa'i bzang gos gzhi gcig gi mchod phreng bcu gcig mtshan pa bcas pa yum
sras rnams nas sgrub par gnang ngo / /de rnams kyis yab rje ngag dbang kun dga' rin chen gyi rnam thar sgro skur dang bral ba mdo tsam smos zin to/ /6 dngos grub dpal 'bar/rgyal
yum rang byon ma'i sras gsum pa ni/ rje btsun skal bzang tshul

khrims dbang mor grags pa yab rje dpal ldan chos skyong dgung grangs zhe drug tu phebs thog bltams pa/ sbas pa'i rnal 'byor ma sku shin tu btsun zhing byang chub sems ma zhig
byung bar grags zhing / sku tshe yang ring po son cing phun bder bzhugs pa de nyid dang rgyal yum de nyid kyi sras bzhi pa ni/ yab rje dpal ldan chos skyong ngam dbang
sdud snying po dgung grangs so dgur phebs pa blo ngan zhes pa lcags mo bya yi lo zla tshes dge bar 'khrungs shing / mtshan mgon po dngos grub dpal 'bar du gsol bar mdzad
de chos 'khor lhun po phyag 'debs pa po kun mkhyen chen po'i dngos slob gzhung brgya pa dngos grub dpal 'bar gyi sprul sku ngos 'dzin zhing / 'khrungs ston du da lta mgon
mdos zab ma grags pa'i rgyun 'di bzhin thog mar mdzad skad dang / gzhon nu'i dus nas rgyal ba'i bstan pa rin po che'i sgor zhugs nas rab tu byung ba mdzad de/ bslab pa
srung ba la nan du mdzad pa dang lhan cig dpon slob lnga rig kun bkras drung du yab rje sku mched dang lhan du yon tan gyi phyi mo 'bri klog sogs dang / de nas rim bzhin
chos sde lho byang thun mong gi chos spyod rab gsal tu grags pa dang / rtsa rgyud brtag gnyis bde kyai gsang gsum rdo rje phur pa gur drag kun rig nA ro mkha' spyod sogs
'don chog rigs rnams rim bzhin thugs blor bzung ste yab rje rdo rje 'chang gi drung du re re bzhin rgyugs 'bul mdzad/ chos sde lho byang thun mong dang chos byang bcas kyi
tshogs dbur phebs thog

phyag len gdangs dbyangs rol sogs la brdar sha gcod par mdzad cing / nyid kyi dgung grangs brgyad du phebs pa'i tshe/ 'jam dbyangs bla ma'i chos khri mkhas pa zil gnon du grags
par yab rje mchog nas gcen po gdung sras zung dang lhan du khri 'don mdzad tshul gong gcen po padma bdud 'dul dbang phyug gi rnam thar skabs rgyas par smros pa bzhin
dang / de mtshams nas gsan sbyangs 'phro rnams mdzad thog yab rje rdo rje 'chang sogs dam pa 'ga' zhig la sa skya pa'i yab chos dbang lung sogs gsan pa'i tshul yang phal
cher gong gcen po sku mched kyis gsan pa phal che ba 'di nyid kyis gsan te thos bsam mthar phyin par mdzad pa dang / sgom sgrub mdzad tshul yang snying po kyai rdo rje/
phur pa gur mgon brag rdzong ma/ nyang gter gu ru drag dmar rnams kyi dus grangs mtshan ma'i bsnyen pa kha skong sbyin sreg dang bcas pa mthar phyin par mdzad pa dang / rje
nyid dgung grangs bcu gnyis su phebs pa'i tshe yab rje rdo rje 'chang nyid 'dul bya rtag 'dzin can rnams chos la skul phyir du yongs su mya ngan las 'das pa'i tshul bstan
pa yum sras rnams dang / sa gzhung bcas nas dgongs rdzogs ji ltar sgrub tshul rnams gong du gleng ba bzhin dang / de nas rje nyid dang rgyal yum rang byon ma bgres pa
skal bzang bde skyid bu khrid dang sku mched rje btsun ma skal tshul mar grags pa bcas phun bder gtan bzhugs mdzad thog yum sras rnams kyi drung sngon la zhal ja bcu gsum
du grags pa'i ja

skad rnams kyang gzhi thog sogs su bzhugs dus bzhin zhabs 'bring rnams nas brgyab thog gsol gong ma'i gsol ja'i gong du gsol tshigs 'debs dgos sogs sngon srol bzang po rnams
sku ma gshegs kyi bar la mdzad tshul kyang gleng / gzhan yang phur sgrub chen mo'i tshogs dbus su gsungs bshad dang de nas zor las rnams rim par mdzad cing dgung grangs
nyer drug pa chu mo lug gi lor gcen po sku mched dbus phebs skabs/ rje nyid nas gdan sa 'di nyid kyi khri tshab mdzad de gtso bor chos sde lho byang las khungs khag gi sgrigs
lam kun spyod rnams la dag zhur yang yang mdzad de/ khrims 'khur rnams la bya dga' dang khrims 'gal byed par chad las dran 'dzin sogs kyang cung zad gnang ngam snyam
zhing / de nas ring min dbus phebs 'khor te/ rje nyid phun bder bzhugs te thugs gnyer dang gsan sbyong bsnyen sgrub sogs la thugs gzhol skad dang / tshe dbang byad grol
rta phyag khyung gsum gur drag sogs rjes gnang 'ga' zhig lam 'bras dbang lung nyams khrid sogs 'chad spel ni che bar ma gnang zhing / phebs 'grul lan kha shas phebs tshod
dbus gnas lho mjal bskyod du phebs skabs shig la gzhung sa mchog sogs gzhan zhus dang rang nyid kyi dgongs dpyad ji ltar yin rung chos 'khor dpal gyi bsam yas su rab gnas
rgyas par mdzad dus nam mkha' 'ja' sprin gyis gang zhing / me tog gi char bab/ 'od gsal gyi snang ngor slob dpon rin po ches zhal dngos su

bstan cing lung bstan dbugs dbyung bstsal ba byung zhing / dngos su dkor bdag bsam yas chos skyong chen pos 'phrin las ci gsungs 'grub pa khas blangs pa dang / de nas gdan
sar phebs nas phun bder bzhugs skabs rgyun du thugs dam gyi mthil gur drag mdzad cing / zla re bzhin yar mar gyi tshes bcu rnam gnyis sogs la byang gter thugs sgrub gsol
'debs le'u bdun ma tshogs mchod rgyun gtan mdzad tshul 'dug pa de lta'i skabs shig la 'od gsal dag pa'i snang bar/ padma 'od kyi zhing khams 'ja' 'od kyis gang ba dngos su
gzigs pa'i gzhal med khang brtsegs kyi nang du gu ru zhi drag sogs rtsa gsum rgya mtsho'i lha tshogs dpa' bo mkha' 'gro dang bcas pa gzigs snang du shar ba/ gdams pa dang
lung bstan sogs stsol yod 'gro yang lo rgyus gsal bar ma mthong zhing / gzigs snang de dag zhabs 'bring pa 'ga' zhig nas kyang mthong tshul zer ba brtag de lta bu'i slob
dponarin po ches dngos su rjes su bzung ba'i grub pa'i dbang phyug de nyid dgung grangs bdun cu don gnyis bar du bzhugs te gdul bya rnams gang la gang 'dul gyi tshul du
rjes su bzung / lo de nyid kyi zla ba brgyad pa'i tshes bco brgyad la gzugs sku'i bkod pa padmo bkod kyi zhing khams su bsdus pa'i tshul bstan to/ /dgongs rdzogs zhabs
'jug rnams phun bde bla brang nas phal cher phun phos yab rje kun rin gyi lam ltar 'grub par mdzad cing / nang rten du gu ru rin po che'i snang brnyan ngo mtshar che ba

rin chen sna tshogs kyi phra rgyan bcas da lta lha chen khyams stod kyi mchod sdong 'dzam gling 'od gsal gyi g.yas phyogs ngos kyi ka drung na bzhugs pa/ 'di bzhin ring bsrel
rnam bzhi spyi dang bye brag gi gzungs brdzang rab gnas rgyas pa mchod tshogs bcas bzhugs pa 'di nyid yin cing lo dus kyi mchod pa de snga chos byang tshogs yongs nas
dges rdor sgrub mchod tshul grol nyin lnga zab ma dang / chos lhor dus chen dang / bzang gos 'ba' zhig gi mchod phreng bcu gcig mtshan pa zhabs bskor rgyas pa bcas mdzad
pa/ gzhan yang rje de nyid kyi gdan sa lta bu chos 'khor lhun po'ang sngon skyabs rje de rang bzhugs dus bka' 'gyur gsung sgrogs sogs lo ltar gnang ba dang / dgongs rdzogs
dges rdor sgrub mchod da lta'i bar yod skad thos pa bcas/ de rnams kyi mgon po dngos grub dpal 'bar gyi rtogs brjod rnam thar sgro skur dang bral ba cung zad spros zin
to/ /7 ngag dbang kun dga' rgyal mtshan/de nas yang bdag chen dpal ldan chos skyong ngam dbang sdud snying po'i btsun mo yongs grags kyi gsum pa/ rta nag rang byon ma bgres
gzhon gnyis las chung ba rgyal yum dam pa dam tshig sgrol ma las rigs myug gnyis 'khrungs pa'i che ba 'khon gdung ngag dbang kun dga' rgyal mtshan nam rin chen tshul khrims
dbang phyug tu grags pa ni/ yab rje dbang gi

mtshan can nyid dgung grangs zhe gcig tu phebs pa rnga chen zhes pa chu pho byi lo'i zla tshes dge bar/ dbus phebs skabs yab gzhis lha klu dga' tshal du yum la gnod pa med
pa bde bar sku bltams pa na/ mtshan ngag dbang kun dga' rgyal mtshan rin chen tshul khrims dbang phyug tu yab rje mchog nas gsol bar mdzad/ rje btsun sa skya pa'i bstan 'dzin
ngor rdzong rnam gnyis las/ rdzong lugs su grags pa'i nang tshan gong dkar ba kun mkhyen rdo rje gdan pa kun dga' rnam rgyal gyi yang sprul du ngos 'dzin mdzad cing
/ gzim chung nang mjal skabs gong sa rgyal dbang thams cad mkhyen pa blo bzang 'jam dpal rgya mtsho'i zhabs drung du gtsug phud phul te/ sku pang du bzhes te mnyes mnyes
mdzad nas mtshan ngag dbang dge legs rgya mtshor gsol bar mdzad ces grags shing / 'khrungs bsangs dang / 'khrungs ston lha ldan rang du mdzad skad dang / de nas lho gnas
brgyud yum sras rnams gdan sar phebs skabs phebs byams zhu zhur grags pa 'di nyid byung tshod dang yab rje rdo rje 'chang nas bar lam yum sras gnyis char rkyen sel dbang
rjes gnang mang du gnang ste/ gdan sar phebs pa na ring min gnas lnga rig pa'i paNDi ta bal spel khang gsar ba kun dga' bkra shis de nyid gnas kyi slob dpon du bsgo gnang
gis yon tan gyi phyi mo 'bri klog sogs la brtson par mdzad cing yab mes gong ma'i bzhed srol phyin ci ma log pa gdan sa chen po 'di nyid kyi phyag len ltar rtsa rgyud brtag
gnyis kyi

gzhung dang chos spyod rab gsal brgyud 'debs chen mo'i chos spyod rigs dang bde kyai gsang gsum 'jigs byed nA ro mkha' spyod bdag med ma/ rdo rje phur pa/ chos skyong gur zhal
dang bcas pa'i mngon rtogs dkyil chog gtor bsngo bskang ba gtor bzlog rnams kyi chog gzhung rnams re re bzhin yab rje rdo rje 'chang dang bdag khri gcen po padma bdud
'dul dbang phyug sogs kyi sku mdun du re re bzhin rgyugs 'bul mdzad thog cho ga phyag len dbyangs rol gar 'cham phyag rgya bca' tshul tshun chad la chig rkya 'pher bar mdzad/
rgyud sgrub mchod dus gtor rnams dang gtor bzlog khag bcas kyi tshogs dbur phebs te/ rang gzhan thams cad dang ba 'dren par mdzad de kun gyis 'jam dpal gzhon nu dngos
kyi 'du shes bskyed par byung zhing yab rje rdo rje 'chang las snga phyir dbang lung mdor bsdus gsan tshul gong gcen po yab rje sku mched dang 'dra 'am snyam zhing / gzhan
yang gcen po sku mched sogs skyes chen dam pa rnams las dbang rjes gnang nyams khrid lung la sogs pa snga phyir gsan pa rnams sdeb gcig tu brjod na/ thog mar jo lags
gcen po padma bdud 'dul dbang phyug gam mthu stobs bstan 'dzin bzang po'i drung nas/ snga phyir lam 'bras tshogs bshad cha lag dang bcas pa/ lam skor phyi ma brgyad pod
dmar ser gyi lung dang bcas pa/ rjes gnang spyi bka' ba ri brgya rtsa'am sgrub thabs brgya rtsar grags pa'i rjes gnang zur dka' 'jam dbyangs dmar ser/ smra seng / 'jam

dkar/ rnam rgyal lha dgu/ bza' yum/ sna tshogs yum/ khyung khra nag bcu gcig zhal/ gtsug 'bar/ phyag rdor/ 'jam nag gnad bcu gcig dang bcas pa 'od zer can/ 'byung 'dul/ ri
khrod ma/ mi g.yo ba dkar sngon/ dzam ser nag nor rgyun ser mo sogs mgon dkar seng gdong sngon mo sogs kyi rjes gnang dang / phur dbang stod smad gur drag rta mgrin yang
gsang gsang sgrub/ gser chos bcu gsum/ gur mgon khro bcu bka' srung rnams kyi rjes gnang yongs rdzogs gsan cing / gcen po kun rin drung nas rdo rje 'jigs byed rwa lugs kyi
dbang rjes gnang nyams khrid lung bcas cha tshang / mgon po'i rjes gnang rigs gsang khri me 'bar ma'i mgon pod rigs zhal gyi chos skor/ rnam sras skor/ dur bdag skor/ dzam
dmar nag gsang sgrub/ seng sgra/ jo lugs sgrol ma nyer gcig sogs gsan/ rje btsun grub pa'i dbang mo 'chi med bstan pa'i nyi ma'i sku drung du/ nA ro mkha' spyod kyi chos
skor mkha' spyod skor gsum gyi byin rlabs nyams khrid lung la sogs pa dang kyai rdor bka' babs bzhi/ sbyong rgyud dkyil 'khor bcu gnyis kyi dbang sogs gsan/ dpon slob
lnga rig kun bkras nas lam 'bras gsang chen slob bshad chos skor cha lag dang bcas pa dang / pod dmar ser pod nag sras don ma sogs lung rnams dang bcas pa yongs rdzogs dmar
po skor gsum/ dmar chung skor gsum rnams kyi chos skor sogs gsan/ zhe dgon mkhan po bsod nams dbang

phyug mdun/ bde mchog lo nag dril gsum lung dang bcas pa bde mchog bong zhal/ gsang 'dus 'jam rdor dang spyan gzigs rnams kyi dbang lung sogs gsan/ dga' ldan dpon slob bstan
pa'i rgyal mtshan mdun nas gsang 'dus 'phags lugs sa skya bka' 'bum lung sogs gsan yod dam snyam zhing / dpon slob shes rab 'od zer du grags pa las gur mgon khro bcu'i
rjes gnang brag rdzong ma phyi nang gsang gsum nyams khrid zhal shes dang bcas pa sogs dang rjes gnang zur bka' 'ga' zhig bcas gsan pa de dag ming tsam du mi 'gyur ched/
bsgom pas thugs nyams su bzhes pa'i tshul yang shrI he badzra dang / badzra ki la ya/ gur gyi mgon po rnams kyi gzhi'i bsnyen pa sbyin sreg dang bcas pa mthar phyin par mdzad
pa dang / gzhan yang 'byung po 'dul byed la sogs pa yi dam 'ga' zhig gi bsnyen sgrub kyang mdzad pa sogs mtha' yas shing / de ltar skabs su babs pa na gdan sa 'di nyid
na bzhugs pa'i rdo rje phur pa la sogs pa sgrub mchod rnams kyi rdo rje slob dpon mang du gnang ste/ skal ldan rnams smin grol gyi lam la 'god par mdzad cing / gzhan yang
gdan sa 'di nyid kyi phyag len phur sgrub skabs dge 'dun rnams gdugs tshod gsol ring sngon byon dam pa gong ma'i gsung rab legs bshad kyi skyes 'bul bar bshad las par
grags pa dang / de nas rim bzhin rdo rje phur pa chos skyong gur zhal sogs kyi mdos gtor 'phen gnang gis bstan dgra gdug pa can rnams skad cig gis

rdul du brlags te/ sems rgyud byang chub kyi lam du bkri bar mdzad par las rim du grags pa rnams sla bcos dang babs col ma yin par phyag len rnam par dag cing / de dang de
la dgos pa'i dmigs rim rnams ma 'khrul zhing dngos gzhi dmigs med byang chub sems kyi rgyas theb pa'i 'dzin med kyi lta ba'i ngang du yun ring du 'jog pa/ rgyal bas rgyud
sde rin po che rnams nas ji ltar gsungs pa rnams ma 'khrul bar mdzad rtags su las rim rjes tsam zhig la/ yab rje gcen po padma'i mtshan 'chang nyid kyis 'di lo'i las rim
pa g.yag dpon gsod rgyal zhes pa nad mnar gyi tshab tu sku rim chen mo'i zor las pa nged gnyis nus pa 'gran pa yin gsungs te/ phur bzlog 'phar ma'i slob dpon 'di nyid nas
gnang ste kun rar dgra ling la 'gugs gzhug mdzad skabs/ e ram e ram sogs gsung thos pa tsam gyis de na yod pa'i chog gra zhabs 'bring pa sogs tshang ma 'jigs shing skrag
nas kun gyi bzhin ras lta mi bzod pa dang / 'gugs gzhug gsum po re re'i mjug tu mchis par gyur cig gsungs pa dang bstun/ phyogs bcu nas rlung nag 'tshub cing dgra bgegs
kyi ling steng 'khyil ba dang chabs cig rje nyid kyi sku tshad kyang che cher 'phags pa sogs/ tshang mas de ring de 'dra'i sku'i gzi mdangs gang yin 'gro 'am zer ba byung
ba sogs dang / gzhan sgrub mchod dang las rim sogs kyi rdor slob gnang skabs sogs la yang 'di'i mtshon te shes par bya ba las 'dir yi

ge mang bas 'jigs pas brir ma lang ba dang / dbang chos gdams ngag 'chad spel rgya cher mdzad pa mngon te/ de'i sngon yab rje dbang gi mtshan can nyid zhing brje zin nas/ rje
nyid dang rgyal yum dam tshig sgrol ma rje btsun bcas bkras brtsegs nub 'dir bzhugs tshod/ bkras brtsegs shar mchod khang du grags pa rje dam pa nyid kyi sku dus su dbang
chos nyams khrid sogs gnang bar gsar 'debs mdzad pa bcas/ gsung ngag lam 'bras tshar bcu gsum tsam gsungs pa/ de lta bu re re gnang skabs sa dkar logs 'dir jo dar re
re 'dzugs par mdzad pas jo dar gyi grangs kyang de mtshungs yod 'dug pa dang / gzhan yang gser chos bcu gsum/ 'jigs byed/ mgon po gur zhal gyi mtshon pa'i dbang rjes gnang
/ gdams khrid lungs sogs du ma rgyun ma chad pa gsungs pa yin te/ zhing brje skabs yab rje padma'i mtshan can gyis mdzad pa'i gsol 'debs las/ sa bstan snyan brgyud 'dzin
pa'i skal dman rnams/ /rjes 'jug gtsug rgyan gtor ro bla ma rje/ /zhes sogs gsungs pa'i rgyu mtshan yang de ltar yin pa'i phyir ro/ /phyogs phebs sogs ni cher ma gnang
yang / ngor e waM chos ldan dang / gong dkar rdo rje gdan sogs su re gnyis phebs skad kyi ngor du phebs skabs dngos slob skal bzang 'ga' zhig la 'bras sil zhal dkar gsol
res gnang ba phal cher mu tig tu bsgyur ba dang / gong dkar du yun ring tsam bzhugs shing rab gnas rgyas par gnang skabs 'ja' 'od dang me tog sna

lnga'i char babs tshul grub mtshan kyang mang du 'jog par mdzad tshul dang / rgyun par thugs dam nyams bzhes kyi gtso bo sa skya pa'i thugs dam chag med bzhir grags par/ bir
srung lam zab/ lam dus bcas thun gnyis re dang de steng bde mchog dril bu lus dkyil lam nA ro mkha' spyod kyi nyams bzhes gang rung bsnan pas bzhir grags pa bzhin dang
/ de steng tshe sgrub rigs dang gsung gtor brgya rtsa'am dkar cha bzhi gang rigs/ srung 'khor brag rdzong ma/ dgongs phyogs phur chung gtor bsngo bskang ba rgyas bsdus gang
rigs bcas chag med gnang zhing zla re bzhin gyi brgyad/ bcu bzhi/ nyer gsum/ nyer drug nas gnam gang bar bcas dus gtor rnams dang bcas zhing ma brjes bar du chag med gnang
bar mdzad cing / bar skabs rnams su gdul bya rnams kyi skal ba dang bstun gong smos gsung chos rnams stsol bar mdzad cing / de lta ba'i bdag nyid chen po de nyid kyi
gsungs las skyes pa'i slob tshogs kyang mang du bskrun par mdzad/ kun gyi mchog ni 'khon ston grub pa'i dbang phyug ngag dbang rdo rje rin chen/ ngag dbang kun dga' theg
chen dbang sdud bkra shis rin chen zung dang / de skabs kyi yum dang / rje btsun rnams dang / ngor gyi mkhan zhal phal che ba dpal zhwa lu'i ri phug sprul sku mkhas grub
'gran bral rje nyid kyi rnam thar gsol 'debs mdzad po byams pa blo gsal bstan skyong sde dge'i sa dbang bla ma kun dga' sangs rgyas bstan pa'i rgyal mtshan sogs tha dad
na bzhugs pa rnams

dang / gdan sa 'di nyid kyi mdo sngags chos sde nyi zla zung 'brel gyi mkhan chen byams pa bkra shis chos 'phel de nyid kyis mtshon de skabs kyi lho byang bgres gras phal che
ba rnams dang / gzhan yang chos 'khor lhun po rta nag thub bstan/ bzhad thub bstan/ e waM chos ldan/ gong dkar rdo rje gdan sogs sa dgon phal che ba'i mkhan po bla ma
grwa dmangs bgres pa'i gras phal che bar yang dngos slob du gyur ba dang / dngos su rtsod par mdzad pa dus gnas dang bstun pas ma mdzad mod/ don du sgrub byed kyi dngos stobs
kyi sgrub byed dang lung rigs shugs che ba bla lha'i byin rlabs thugs rgyud la bzhugs rtags rang byung du gnang bas so/ /rtsom par mdzad pa mang du mi gnang yang / gshed
dmar lha lnga dang / 'jigs byed ro langs brgyad skor/ bde mchog dril bu lugs sogs kyi dkyil chog dang / dbang gi mtshams sbyor sogs chog sgrigs gnang ba 'ga' re dang
/ rje rang nyid kyi dbu bla rnams kyi gsol 'debs brtan bzhugs sogs dang / brgyud 'debs rnams kyi zhal skong sogs thor bu gnang ba rnams ni rgyas bshad sgro btags sogs ma
yin pa'i sngon byon bla ma gong ma'i gsung dang mi 'gal zhing gsal byed du 'gro ba'i legs bshad kho nar snang ngo / /de rnams kyi bstan pa'i bya ba thos bsam sgom gsum dang
mkhas pa'i bya ba 'chad rtsod rtsom gsum sogs sku tshe 'dir snang gi mdzad tshul sgro btags dang bral ba cung zad brjod zin nas/snyigs lnga'i gdul bya rnams bsod nams
dman pas zhing khams

gzhan du 'gro don rgya che bar dgongs te/ dgung grangs bzhi bcu pa lcags mo glang lo 'go zla'i tshes gsum la rtag 'dzin can rnams chos la bskul ba dang le lo can rnams brtson
'grus bskyed pa'i phyir gzugs sku'i bkod pa longs sku'i thugs kar bsdus so/ /dgongs rdzogs zhabs rjes rnams bkras brtsegs bla brang nas rgyas par grub cing nang rten du
da lta lha chen khyams stod kyi shar ngos rin chen gnyis pa las sgrub cing rin po che sna tshogs kyi phra rgyan can rdo rje 'chang gii snang brnyan ring bsrel spyi dang
bye brag gi gzungs gzhug can de'i rab gnas rgyas pa yab rje padma'i mtshan can gyis mdzad skabs gong yab rje nyid kyi rtogs brjod skabs smros pa sngon du sku gzugs dang
bsdur te shing tshad 'jog par mdzad pa mtho gang tsam gyi sku tshad 'phar ba byin rlabs kyi gzi 'od 'bar ba dka' spyad sogs mchod rdzas ji snyed dang rgyun mchod bcas dang
/ lo dus kyi mchod pa snga dus sa gzhung du sbyor 'jags kyi dges rdor sgrub mchod sgrub zhag lnga/ dus chen skabs kyi mchod rdzas 'phan gdugs rgyal mtshan phye phur sogs
gsar bskrun gyi zhabs bskor bcas dang / zla dus bla mchod sogs dgongs rdzogs zab tu mdzad pa rnams kyis ngag dbang kun dga' rgyal mtshan rin chen tshul khrims dbang phyug
gi rnam thar mdo tsam smros zin to/ /

8 ngag dbang rdo rje rin chen/rgyal yum dam tshig sgrol ma'i sras chung ba ni/ rje btsun a bi da la'am mtshan dngos padma 'phrin las su grags pa ste sku mched byon pa rnams
sras yum rje btsun ma bcas bkras brtsegs bla brang du bzhugs shing / 'jam mgon dbang sdud snying po nyid kyi rigs sras bgres pa padma bdud 'dul dbang phyug dang / ngag dbang
kun dga' rin chen zung gi bdag mo rig 'dzin snying ri bskal bzang padma bu khrid kyi rigs sras gsum pa me byi lo rje btsun mchog gsum bstan pa'i sgron me zhes pa 'jug
zhal gro lha khang gi nub ngos su bzhugs pa de nyid rigs sras gsum pa 'khon ston ngag dbang rdo rje rin chen dpal bzang po nyid/ de yang myos ldan zhes pa sa mo yos lo'i
zla tshes la sku bltams shing / yab yum nas mtshan ngag dbang rdo rje rin chen du gsol te/ 'khrungs bsangs dang / 'khrungs ston sogs kyang rgyas par mdzad ces grags shing
/ dgung grangs drug bdun tsam la sku mched gnyis char la gnas slob blo gros rgya mtsho nas yon tan gyi phyi mo klog sogs dang / rim bzhin chos spyod rab gsal brgyud 'debs
chen mo/ rtsa rgyud brtag gnyis sogs phul te/ yab rje bdag chen mchog gi dbus chos byang las tshan bcas par rgyugs 'bul sogs sngon byon gong ma'i bzhed srol nyams med
mdzad rjes/ rgyud 'debs tshogs dbur phebs te/ sngon lam zhal bzhes sogs

bka' drin bskyangs shing / de rjes bde dges gsang gsum 'jigs byed bdag med ma nwa ro mkha' spyod/ kun rig rdo rje phur pa rnams kyi sgrub dkyil dang / chos skyong gur zhal
sogs kyi gtor bsngo bskang ba rnams dang bcas tshang ma thugs blor bzung ste/ bdag khri las tshan bcas par re re bzhin rgyugs 'bul mdzad cing de bzhin gar 'cham dbyangs rol
sogs slob dpon mkhas pa'i drung du sbyong brdar yang dag mdzad nas/ phur sgrub sogs tshogs dbu so sor phebs shing bar skabs rnams su yab rje rdo rje sku mched sogs las
dbang chos kyang mang du gsan pa rnams sdeb gcig tu bkod na/ de yang yab rje rdo rje 'chang padma bdud 'dul dbang phyug mthu stobs bstan 'dzin bzang po'i zhal snga nas las
snga phyi gsan skor/ rje nyid dgung grangs dgur phebs pa sa mo phag gi zla tshes dge ba nas 'jigs bral dpal ldan chos skyong bzhed gzhung ngam gdams ngag lam 'bras tshogs
bshad dbang byin rlabs lung sogs cha lag dang bcas pa rjes gnang spyi bka' sgrub thabs brgya rtsa'am/ ba ri brgya rtsar grags pa'i rjes gnang don brgyad/ nyang gter gu
ru drag dmar gyi dbang / snub lugs byad grol gser lde/ ri khrod ma ser mo/ rta mgrin pad byug can/ seng gdong sngon mo/ gur drag rta mgrin skyer sgang lugs/ rnam 'joms
ba ri lugs grub chen brgyad cu'i byin rlabs rnams gsan/ yab rje dam pa kun dga' rin chen drung nas snga phyi gsan skor gong lam 'bras skabs ma gsan pa'i sa lo man gyi rnam

thar rnams dang / bir srung lam zab phyi nang sogs byin rlabs rigs dang / ngag chos a mes zhabs kyi gsung ngag skor phal cher pod ser gyi lung sogs dang / tshe dbang grub rgyal/
lcags sdong ma/ tshe rta zung 'brel/ mda' 'phel ma/ sgra mi snyan rnams kyi tshe dbang phur dbang stod smad bde mchog nag po lugs gur mgon bka' babs bzhi rta mgrin
yang gsang rnams kyi dbang chen/ sman bla mched bdun/ sme brtsegs ljang dud/ so 'breng dkar mo/ dbyangs can dkar mo/ bka' gdams lha bzhi/ mi g.yo dkar po rnams kyi rjes gnang
/ tsha lugs sgrol dkar gyi rjes gnang khrid lung / rdo rje 'jigs byed/ gur zhal gnyis dmar po skor gsum/ rnam sras rnams kyi chos skor/ dbang byin rlabs rjes gnang khrid
lung bcas cha tshang gzhung pod rnams kyi lung dang sngags 'chang yig steng nas gur lha brgyad/ zhal bzhi snyan dus/ dmag zor ma/ dur bdag pu tra'i zur bka' dang / ming
sring gsum/ bran bdud/ dkar bdud rnams kyi rjes gnang / lha chen chos spyod rab gsal/ brgyud 'debs rdo rje phur pa'i sgrub dkyil rgyas pa dang bsdus pa phur chung du
grags pa/ gtor bsngo chen mo'i bskang ba/ 'go lugs stod sogs kyi lung / phur bzlog dang drug cu ma'i lung sogs ngor chen bka' 'bum pod bzhi'i lung / byang gter byin rlabs
thugs dbang klong chen snying thig chos skor pod dang / seng gdong nyer lnga'i lung sogs gsan/ dbon ngag dbang kun dga' rgyal mtshan las lam 'bras slob bshad cha lag bcas
cha tshang pod ser pod

dmar pod nag ma/ lam bskor phyi ma brgyad sogs kyi lung / bya rgyud tshe dpag med lha dgu gsang 'dus rigs gsum/ bde mchog lo dril gnyis/ dril bu lus dkyil/ bde mchog bong zhal
rnams kyi dbang chen gtum mo khyung lnga/ 'od zer can ma gtso rkyang / gtsug 'bar/ phyag rdor/ u rtsa/ seng gdong nags sgrol/ rta mgrin zla rgyal lugs/ jo lugs dzam dkar
lugs kyi rjes gnang sgrub lung / khyung khra nag gi rjes gnang sgrub skor lung / 'jam dpal dkar po'i rjes gnang sgrub skor lung bcas gser chos bcu gsum nang tshan mkha'
spyod skor gsum gyi byin rlabs nA ro mkha' spyod ma'i khrid sogs chos skor cha tshang gzhung pod lung mgon po brag rdzong phyi nang gsang gsum nyams khrid dang / mgon
pod me 'bar ma'i lung / khyung dmar rjes gnang sgrub lung / khyung khra'i rjes gnang thun min gnyis/ beg rtse 'khor mang dang / lcam sring gnyis kyi rjes gnang / beg pod
lung / dur bdag pod lung / phyag rdor khang rtsegs dang zhang blon rjes gnang / jo lugs sgrol ma nyer gcig gi rjes gnang / klu dbang lha lnga/ khyung khra/ 'jam dkar/ mi
g.yo ba/ sgrol dkar rnams kyi lung/ rtsi dmar srog gtad sogs gsan/ rje btsun rmol drung 'chi med bstan pa'i nyi ma'i drung tshe sgrub kyi gdams pa thun mong ma yin pa/ grub
rgyal gling pa pad rgyal gyi don du sngags 'chang chen pos yi ger bkod pa'i sgom lung 'jam dbyangs dmar ser/ 'jam nag gang blo ma/ 'byung 'dul/ khro mo sme brtsegs/ bcu
gcig zhal gtso 'khor lnga/ ri khrod ma ser mo rnams kyi rjes gnang /

dbu ma'i lugs kyi sems bskyed blo sbyong zhen pa bzhi bral gyi khrid lung bcas dges rdor bka' babs bzhi/ yang dag me dgu rnams kyi dbang birWa pa nyid kyi lam 'bras chung bar
grags pa shin tu spros med kyi dbang byin rlabs khrid lung la sogs pa chos skor cha tshang / rnal 'byor rgyud sbyong rgyud dkyil 'khor bcu gnyis kyi dbang dang / phyag
rdor 'chi bdag 'joms pa lha bcu gsum ma dang / ngan song sbyong ba brgyud pa lnga ldan kun rig gnyis kyi dbang / 'jigs byed sa lugs ro langs brgyad skor gyi dbang / lam
'bras kyi brda tshig rgyud thun mong ma yin pa'i byin rlabs a mes zhabs kyi seng sgra'i cho ga chab klu gtor gyi lung sogs gsan/ ngor pa dpon slob ngag dbang bzang po las
spyi bka' rdo rje phreng ba'i dbang zhe gnyis steng kri ya nas gsungs pa'i dge legs su byed pa'i dkyil 'khor gsum bsnan pas dkyil 'khor zhe lnga'i dbang chen/ zur bka' bya
rgyud rigs gsum spyi/ spyod rgyud 'jam dbyangs dmar ser a ra pa tsa na lha lnga/ mi 'khrugs lha dgu/ bcu gcig zhal lha so bdun/ gzungs grwa lnga/ gdugs dkar lha nyer bdun/
phyag rdor 'gro bzang lugs/ 'jigs byed rwa lugs ro langs brgyad skor/ dgra nag lha bcu gsum/ bde mchog mkha' 'gro rgya mtsho/ bde mchog dril bu lugs lha lnga/ ku ru
kulle lha lnga/ bla med gur so gnyis bcas kyi dbang chen rnams dang / rjes gnang spyi bka' sgrub thabs rgya mtshor grags pa/ sgrub thabs brgya dang zhe gnyis/ rjes gnang
brgya dang so brgyad/ snar

thang brgya tshar grags pa rjes gnang so gnyis/ sgrub thabs brgya rtsa yod/ gong sgrub thabs brgya rgyam dang snar thang brgya rtsa sogs rgya gzhung rnams kyi lung bcas zur
bka' gnyan sgrol/ klu dbang lha lnga/ dbyangs can dkar mo/ 'jam dpal shes rab 'khor lo/ phyag rdor gos sngon can/ bla med sgrol ma nyer gcig tshe dpag med dkar po/ gnas
bcu phag dkar shes rab gsal byed/ klu pa'i gser chos seng sgra/ 'byung 'dul/ sems dpa' gsum rtsegs/ ba ri mgon rkyang / lcam dral lha gsum/ lha brgyad/ dud sol gsang sgrub/
bran bdud thun min gnyis/ pu tra thun min gnyis/ legs ldan mched gsum/ las gshin rigs gsum sogs kyi rjes gnang / gzhan yang 'dod rgyal gsang sngags sgra/ sgrol dkar bka'
babs dgu ldan/ dpal mgon rtsegs zhal can/ seng gdong dmar mo/ tshe ring mched lnga/ legs ldan stag zhon lha mo/ thugs chen phyag chen zung 'jug dbyangs can dmar mo/ rta
mgrin grub rgyal lugs/ sgrol ma dmar mo rnams kyi rjes gnang / 'jigs byed dug dbang / rten 'brel srung ba'i byin rlabs/ ngor chen dkon mchog lhun grub kyi bka' 'bum gsum/
kun mkhyen rin po che'i sngags 'bum tshang ma'i lung / bka' gdams lha bzhi'i rjes gnang khrid bcas dang / sgrol ma'i rmi lam rtags sgrub kyi lung / jo nang grol mchog
zhabs kyi khrid brgya yongs rdzogs sogs gsan/ yongs 'dzin ma ti ya mu 'dra las/ sgrol dkar bka' babs dgu ldan gyi rjes gnang tshe sgrub zhag bdun ma/ sems tsam lugs kyi sems
bskyed/

bya rgyud dri med rnam gnyis kyi dpyal lugs phag mo skor gsum gyi byin rlabs/ tshe dpag med sprul sku/ nor rgyun ma ser mo/ don zhags lha lnga/ las gshin rigs rnams kyi rjes
gnang / shangs chos ni gu chos drug gi dbang lung byin rlabs khrid lung bcas tshang ma/ gsher dmar spros med kyi khrid/ de skor bskyed rdzogs sgrub dkyil mtshams kyi lung
/ spyan gzigs tshoms bu lugs kyi dmar khrid skor yig lung chos dbang / thugs chen 'khor ba dong spug gi byin rlabs/ sa chen gong ma lnga'i bka' 'bum tshang ma/ mtshan
nyid gzhung grags chen bco brgyad/ dges rdor rnam bshad/ gsang sngags mdzes rgyan/ snang mtha'i nyal 'pho/ spyan ras gzigs kyi mig 'byed/ kun bkras gsur bsngo/ rong ston
gyi yum la gnang ba'i 'pho dmigs rten rdor gyi thugs chen 'pho dmigs rnams kyi lung dang / sa chen kun blos mdzad pa'i ma Ni'i bzlas lung bcas gsan/ rig 'dzin snying ri khri
chen mthu stobs bstan 'dzin las/ gong du 'jam mgon kun dga' rgyal mtshan gyi gsan ma thub pa'i beg pod kyi 'phro dang de'i gter ma'i skor rnams gsan pa bcas 'jam mgon
kun blo man nas dus phyis byon pa'i gdung rgyud zhig la 'di rang gsan rgya che bar/ kun gzigs 'jam dbyangs mkhyen brtse dbang po dang / gzim 'og mchog sprul bstan 'dzin
snyan grags sogs kyis kyang bsngags brjod mdzad par grags 'dug de ltar thos bsam mdzad pa de dag bsgom pas nyams su bzhes tshul yang thog mar rdo rje gur

gyi rgyud nas gsungs pa'i sa skya pa'i yab mes kyi phyag len bzhin phyag rdor 'byung 'dul gyi bsnyen pa zla gang ma bcu cha'i sbyin sreg bcas dang / yi dam kyai rdo rje'i gzhi
bsnyen zla drug/ yab chos rnying ma rdo rje phur pa'i bsnyen pa zla gsum ma/ gur mgon brag rdzong ma'i bsnyen pa zla gang lhag tsam rnams/ so sor sbyin sreg dang bcas
mdzad de/ bla ma gong ma'i dgongs rdzogs sgrub mchod so sor rdo rje slob dpon dang / phur sgrub tshogs dbus su gsung bshad dang gdan sa chen po 'dir rgyal bstan spyi dang
bye brag gi zhabs rim du lo ltar gnang ba'i rdo rje phur pa chos skyong gur zhal/ dmag zor ma/ gnod sbyin yang le be sogs gtor bzlog zor las pa/ mgon mdos lha mo rje khol/
mgon po zhal gyi dam tshig bskang gso sogs kyi rdo rje slob dpon rim par mdzad cing / de tsam zhig la yab rje rdo rje sku mched bka' gros kyis yab rje padma bdud 'dul
dbang phyug nyid bdag khri dgongs zhu dang / de mtshams gdung sras gsum khri 'don gnang rgyur sngar lam gzhung sa chen por snyan seng sgron phul mdzad de/ chu stag g.yul
thang 'ong phung la bstan srid je mthor gyur pa'i rten 'brel du/ dar lcog che ba 'dzugs pa khrir phebs zhabs rim du bka' 'gyur gser chos klog 'don dang / ban tshang pas
phur bzlog sku rim chen mo bzhin/ lo dus kyi dus mdos chen mo 'gyangs te/ de'i tshab byang tshogs yongs phyed nas/ dmar chen gtor bzlog zab ma dang phyed nas 'char can zhal
gyi gtor

bzlog sgrub 'phen mdzad pa dang / rgyal zla'i tshes gcig thog rtser lha bsangs rgyas pa dang / de grol nas tshoms chen lo gsar bzhugs gral rgyun bzhin gnang ba dang / zla mjug
dus mdos zab ma dang / gnam gang la bskang gso brgya tshar rje nyid dgung grangs nyer lngar phebs par chu yos rta yos rta zla'i tshes gcig la mgon po mnga' gsol lo gsar
bzhugs gral zab rgyas bcas/ 'jam mgon kun blo'i phyag deb dang me stag lo yab rje sku mched kyi lam bzhin mdzad skad dang / khri phebs dngos gzhi rta zla'i gza' tshes
dge bar sa tshogs su gzhis byes dge 'dun rnams tshogs pa dang / gang gi gsung rgyang grags su thos pa tsam gyi srid pa gsum gyi sdug bsngal las sgrol ba'i chos dung yid bzhin
nor bu'i gsung gi bskul ma thag thil pa dang lho byang las sne rnams zab phyogs bcas dang / gzhi thog tu 'ong ste 'jam mgon ngag dbang rdo rje rin chen/ 'jam dbyangs
kun dga' theg chen dbang sdud bkra shis rin chen/ 'jam dbyangs gzhon nu kun dga' bsod nams ni 'di skabs dgung grangs gnyis pa yin 'dug pas sras rdzis rgyab tu gdan drangs
pa yin tshod bcas/ na bza' sngags chas steng chos gos me long ma/ sa zhwa bcas gsol te/ phyag 'degs pa dang gdugs dkar khyer mi spos phor sogs drung 'khor rnams kyis bskor
zhing / phebs mjug tu sku ngo khag dang mkhan chen ban tshang pa sogs dang bcas de bzhin gshegs pa nyan thos dge 'dun dang bcas pa'i 'khor gyis bskor ba'am nyi zla rgyu
skar

gyis bskor ba bzhin dal bus ltag sgo nas rim bzhin g.yas bskor gyis seng sgor brgyud shar sgo'i nang du gdung sras bgres pas zhabs g.yas bzhag pa dang / chos dung rin po cher
dung bshad byed pa rtse mthun dgos pa gong ma'i bla dung du grags pa sogs sngon lam bzhin mdzad de/ khri chen gyi mdun thad tsam du phyag gdan phul la phyag 'tshal grub
nas/ nub kyi sgo chung brgyud chos khri mkhas pa zil gnon gyi khar bzhugs 'khod grub nas chos spyod mtshams bzhag pa dang gsung rab zhal 'byed pa bdud bzlog dang bsngo
smon mdor bsdus grub nas 'jam mgon ngag dbang rdo rje rin chen gyis sems bskyed gsal 'debs pa sngar lam bzhin mdzad de 'jam dbyangs sa skya paNDii tas gsung rab thub pa'i
dgongs pa rab tu gsal ba zhes bya ba'i dbu'i mchod brjod nas sbyin pa'i phar phyin yan dang / nyin bar mar sku gsum ye shes kyi rnam bzhag yan chad/ nyin rjes mar rigs dang
dkyil 'khor rgya mtsho'i khyab bdag yab rje rdo rje 'chang padma bdud 'dul dbang phyug mchog kyang lhan phebs kyis chos khri'i dbus su bzhugs thog ngag dbang rdo rje
rin chen nyid nas sems bskyed gsal 'debs pa mdzad pa nas bzung mjug gi sbyar byang bar thugs thog nas ha cang myur ches pa dang ha cang dal ba dang tshig sgra mi dag pa dang
/ gcod mtshams log pa la sogs pa chos 'chad pa'i skyon rnams dang bral bar gsungs pas/ de 'dus mkhas rmongs thams cad ngo mtshar du gyur ro/ /de skabs su gzhung

sa chen po/ bla brang rgyal mtshan mthon po ba sogs so so'i sku tshab rtse drung ched mngags kyis maNDal rten gsum 'gyogs dar nang mdzod so so nas bka' yig dang bcas dngos
po gser dngul bzang gos dar ras kyi tshan grangs sogs sngon lam bzhin spam mtho ba'i gnang skyes dang / gzhan yang sku bzhengs rigs/ sde dpon khag dang / rang khongs bla
khag lha mi sde bcas phyogs mtha'i sa dgon khag bcas nas sngar lam 'char 'phar legs 'bul dngos skyes ngal sos dbang po'i gan mdzod la co 'dri ba lta bu byung ba sogs yab
rje rdo rje 'chang nas yongs su bsngo ba'i rgyas 'debs par mdzad pa skabasa'adir lha khang khag dang / mgon khang rnams dang bcas sna lnga'i mchod sprin rgya che ba dang
mnga' zhabs sogs mi dmangs gang yod la sngar lam 'bru 'gyed dgos pa 'di skabs gnyer dpon dge 'dun yar 'phel zhes pas shar sgo'i phyi bzo khang mdun 'bru spung ha cang khyon
che ba'i khar gnyer dpon las bcas gdan brgyab ste/ bsdad thog bshams nas tshogs pa dang / mi mang khri phrag tu longs par 'bru ji tsam brgyab kyang / gnyer las rnams kyi
gdan la tho reg gang yang ma byung ba 'phro lhag 'bor chen bsdu rgyu byung tshul/ de skabs kyi bgres po rnams kyi gsung rgyun las byung ba ltar dang / de nas yab rje mchog
dang mkhan chen dpon slob ban tshang pa bcas chos khri'i mdun du bzhengs te maNDal rten gsum bkra shis rdzas rtags rgyal srid sna bdun gyi bshad pa dang zhabs brtan
shis brjod/ gtso thabs

pas zhwa g.yab dang ki sgra pho brang du phebs tshul bcas 'khod min la ma ltos par de snga me stag lor yab rje rdo rje 'chang sku mched kyi lam ji lta ba bzhin mdzad nas/ ngag
dbang rdo rje rin chen nyid tshoms dmar du rgyan 'grem dang bcas bla chen 'phags pa rin po che'i bzhugs khri padma can la mnga' gsol te/ yab rje sku mched/ bla khag lha
sde mi sde bcas nas legs 'bul sogs sngon lam bzhin mdzad grub mtshams/ nye 'khor sogs chos gzhi so so'i gzhas dang / gzigs 'bul rigs rim bzhin zla gcig lhag tsam gyi ring
la phul yod cing / ring min gcen po bdag khri rdo rje rin chen mchog dang/ 'jam dbyangs theg chen dbang sdud bkra shis rin chen sku mched gnyis rgyal khab chen por gsar
mjal zhu bar sngar lam phyag gnyer ban tshang pa ja yas ja mas sogs sku 'khor rnams dang bcas tshal bzhag so sor sgar sgrigs kyis chibs bsgyur tshul rnams chu lug yab
rje sku mched kyi phebs lam ji lta bar mdzad tshul lha ldan du bzhugs mtsher gang du gnang mi gsal yang gzhung sa mchog nas thab bsu phebs bsu rtse shod mgron gnyer so so'i
ja zhus mtshams dar bcas bstsal ba dang / de nas ring min de dus kyi gong sa rgyal dbang thams cad mkhyen pa blo bzang mkhas grub rgya mtsho dang srid skyong mtsho smon
gling pa ngag dbang 'jam dpal tshul khrims rgya mtsho zung gi mjal phyag khri mjal rnams rim par mdzad de/ maNDal rten gsum mjal dar dngos skyes kyi 'bul tshan sogs sngar
lam bzhin

phul thog rtse shod so so nas gsol ston dang bzhugs mtsher du snga bar phyi gsum gyi zung chas rgya che ba dang de nas ring min thon phyag thog mjal slog thon gnang dang /
thab skyel ja zhus mtshams dar phebs skyes bcas gsol bstsal rnams dang bcas pa nye dus chu lug lam ji lta ba bzhin yin 'dug cing / lha ldan du jo shAka rnam gnyis dang rtse
po ta la bcas par mchod 'bul gnas gzigs sogs mdzad/ gzhung sa'i zhabs brtan sogs thon pa gzhir grub kyang 'di nang ma gsal ba nas lho gnas brgyud gdan sar phebs cing 'di
skabs tsam la mdo smad phyogs nas kun gzigs 'jam dbyangs mkhyen brtse dbang po mchog dang / dpal rgyun gyi dbang po'i chos grwa nas gzim 'og sprul sku bstan 'dzin snyan
grags/ zhwa lu ri phug bstan skyong / sde dge sa dbang bla ma kun dga' sangs rgyas/ sde dge bla ma ngag dbang rin chen sogs mkhas grub chen po de rnams snga phyir gdan
sa 'di nyid du phebs skabs yin 'dug par/ yab rje sku mched dang khyad par rje 'di bcas par dbang khrid byin rlabs rjes gnang lung bcas rab tu mang ba gsan tshod kyi da lta
sgrub btus sogs kyi brgyud yig rnams su 'jam dpal gzhon nu rdo rje rin chen des bdag la'ang gsungs pa mang du gnang ba sogs phal cher 'di skabs yin tshod dang / snga phyi
lam 'bras thengs mang du gnang thog bdag gi bla ma rje btsun grub pa'i dbang mo skal bzang chos kyi nyi mas kyang lam 'bras tshogs bshad 'di skabs gsan

zhing / gzhan gcen po rdo rje rin chen nas gsan pa'i chos gong du bshad pa rnams nas zab chos re gnyis ma gtogs bdag cag gi dpal ldan bla ma de nyid kyis kyang phal cher bum
pa gang byo gsan pa rnams bdag gis kyang gang tsam thob pa skal ba bzang bar mchis/ ngag dbang rdo rje rin chen 'di nyid khri thog lo gsum bzhugs pa de bar phur sgrub mdos
chen sogs slob dpon rtag par mdzad cing / 'di nyid kyi sgrigs lam kun spyod rnams nyams med khar snga phyir nyams gso gsar bzhengs kyang lha thil mthong yangs kyi zangs
khra khyams lho byang gnyis kyi lcags khra phur khang / khyams stod tshoms chen lho byang sogs kyi tshogs gdan rigs nyams gso mang du gnang zhing / da lta gdung brgyud
rnams zor las mdzad skabs sogs la 'grem pa'i 'jam mgon a mes zhabs kyi sngags thang rnying gras ji lta ba'i snga thang gsar bris 'di rnams 'dren mchog rdo rje rin chen nyid
dang / bkra shis rin chen lhan rgyas kyis gsar bzhengs yin tshul brjod pa dang / gzhan yang dbu rtse sogs kyi rgya phibs kyi shing cha brje ba rnga thug sgrub sde gong
'og sogs la gsar bskrun dang nyams gso mang ba bcas mdzad nas shing sbrul lo khri skyong dgongs zhu mdzad nas/ phun tshogs gling 'dir bdag khri rim phebs kyi dbyar sa yin
yang de skabs bzhugs yul cher med pa lta bu 'di nyid du gtan chags te bzhugs yul gnang mur/ gu ru padmas sbas yul kha 'byed pa dang gter sogs 'don par phebs tshul gsung
pa 'di gar

che phra kun gyis bshol 'debs ji lta zhus kyang ma gsan par kong po'i ngos su phebs te/ gdul bya rnams bsod nams dman pas padma bkod chung bya bar phebs rtsis la phebs ma thub
par gnas der sngar med kyi brag g.yang ko thag gi skas can dang gter gyi lde mig yin tshul brag rdo rje'i bya khyung 'dra ba nub shul sogs da lta yang mjal rgyu yod skad
dang / de skabs su la'ang rgyus med kyi brag lam rnams su phebs skabs nyid kyi nyer dpyad shangs rgyu skya leb zhig yod pa gar phebs kyi sngon brag phug sogs kyi nang
du slebs yong tshul kyang zer/ grub dbang 'di nyid sngon gyi gter lung du mar mtshan zur tsam gsal ba byung ba la dpag na zab gter mang bar bzhes rgyu yod nges kyang cung
zad rten 'brel 'chug rkyen lta bur song zhing / de snga rje 'di nyid rab byung yin kyang / de skabs lung gsal lta bu yin shag la gzung ma rnam sras sgrol ma khab tu bzhes
te/ dge bsnyen rdo rje 'dzin pa'i tshul gyis 'dir phebs kyis phun gling du bzhugs te/ 'khrul zhig gi spyod pa bskyangs shing dbang lung 'chad spel tho tsam gnang zhing
tshogs phebs sogs la rgya cher phebs skad med 'dug pa dang / dwags kong min pa'i gzhan yang lho rong khul 'go yul stod sogs phyogs phebs lan kha re sogs phebs par spa gro
stag tshang du phur bzlog zhig mdzad skabs gtor chen khrag rlon ltar nyer zhing zor 'phen skabs mda' zor shin tu sra bas brag la zug pa dang / 'grig gi mtsho mo gres dung
du gter bum sba ba dang

khrus gsol rab gnas mdzad pa'i mod la mtsho kha lud cing mdog zangs su bsgyur tshul sogs snga phyi grub mtshan kyang ci rigs ston par mdzad nas dgung grangs zhe dgu pa me yos
chu stod zla ba'i tshes bcu bdun gyi tho rangs mkha' 'gro'i tshogs dpon du zhi bar gshegs pa'i tshul bstan cing dgongs rdzogs zhabs rjes rnams phun gling bla brang nas
bsgrubs te/ da ltar brtse chen lha khang du bzhugs pa'i dngul gdung gdan khri dang rgyan spros gser zangs rin chen du ma'i phra rgyan gyis phyug pa 'di'i nang zhugs dam
pa gang nyid kyi spu rus kyi gdung tshwa las rtsa gsum rgya mtsho'i snang brnyan ji snyed kyis mtshon/ ring bsrel rnam bzhis phyur bur gtams pa mchod tshogs dang bcas par
bdag chen kun dga' bsod nams chog grwa dang bcas nas/ rab gnas rgyas par bstsal ba 'di dang lo dus kyi mchod par dpal chen rdo rje gzhon nu'i sgrub mchod lho byang 'dus
spyir dus chen thog sngar lam bzhes thug mang ja zhabs skor bcas/ de skabs su dgos pa'i rgyal mtshan 'phan gdugs sogs gos rnying 'ba' zhig las gsar bskrun bdun tshan re la
sogs pa gtong rten sgo rum tang ka bcas kyi sa zhing ru khag sogs/ lha spyir sbyor 'jags kyi deng skabs kyang nyams med gtong bzhin pa 'di rnams dang gzhan yang rab ston
sogs la 'grem pa'i gos sku g.yul thang brgya rtsa dang dbyar stong tshogs gur sogs la nyams gso mang bar skyabs mchog de nyid kyi gzung ma

rnam sras sgrol ma ltos bcas nas bsgrubs te rnam sgrol rang ni rang yul du phyir log go /

phun tshogs pho brang gi gdung rabs bshad pa/de rnams kyis grub mchog rdo rje rin chen gyi rnam thar mdor bsdus cung zad brjod zin pa yan chad yab rje sku mched zung thugs
'dod gcig gyur la brten grub dbang badzra ratna'i yab dngos a nan ratna yin 'dug kyang so sor dbye ba ma gnang zhing 'di man nas sgrol ma pho brang dang phun tshogs pho brang
zhes gnyis su gyes 'dug pa 'di bzhin byung 'dug pa ni/ bzang po dpal la yum mi gcig pa'i gdung sras mang du byung ba rnams kyi bgres shos gzhi thog mkhas btsun pa chen
pos/ gcung po rnams la bla brang sgo bzhir gnang ba lta bus rim bzhin brjod rgyur gong mdor bstan skabs smros pa bzhin/ thog mar phun tshogs pho brang gi gdung rabs sam
grub dbang a nan ratna'i rigs sras rnams phun gling du bzhugs pa 'dir 'brel chags su brjod na/1 rje btsun ma rta mgrin dbang mo/de yang yab rje sngags 'chang kun dga' rin
chen gyi btsun mo yongs grags kyi gnyis pa bsam lte ma yum mchog nyi zla dbang mor grags

pa las/ rigs sras gdung sras zung dang rje btsun ma sku mched gsum bcas lcam sring lnga tsam 'khrungs pa las/ gcen mo sku bgres pa ni bdag gi skyabs gcig rigs brgya'i khyab
bdag rje btsun rta mgrin dbang mo skal bzang chos kyi nyi ma de nyid ni/ me sprel lor sku bltams pa/ gzhon nu nas gcen po rdo rje rin chen dang lhan du gus pa'i dpon slob
yongs 'dzin ma tis mu tra de nyid gnas kyi slob dpon du bsko bzhag bstsal bar bsten gnang gis klog 'don chos spyod rnams rje btsun ma yin yang sku gdung dang 'dra bar sbyong
brdar gnang ba dang / gzhan yang kun rig nA ro mkha' spyod dges rdor phur pa sogs kyi mngon dkyil dang phur chung gtor bsngo chen mo bskang ba 'go lugs bstod snying
phur bzlog sogs mang ba rnams kyi cho ga phyag len dbyangs rol sogs tshang ma thugs su chud par mdzad cing / bar skabs rnams su yab rje sku mched zung dang ngag dbang kun
dga' rgyal mtshan sogs las phur dbang bde mchog nag po lugs mkha' spyod ma'i chos skor mang du gsan cing / 'dren mchog rdo rje rin chen las lam 'bras tshogs bshad 'jigs
byed mgon po yi chos skor rnams dbang rjes gnang lung khrid bcas cha tshang ba dang / sgrub thabs brgya rgyam dang rjes gnang zur bka'i rigs rnams sgrub lung bcas phal cher
bum pa gang byor gsan 'dug pa dang / gsher dmar lha bcu gsum sogs dang rdo rje phreng ba zhal gyi chos skor/ dmar po skor gsum be bum/ sa skya bka' 'bum sogs bka' 'bum
rigs tsam ma gtogs gzhan rdo rje rin chen gyi gsan skor phal cher

bzhugs shing / e waM chos ldan gyi phan khang mkhan rin po che byams pa kun dga' bstan pa'i blo gros las gsung ngag rin po che'i slob bshad rdzogs par gsan pa dang / spyi bka'
rdo rje phreng ba'i dbang chen zhe lnga/ 'jam mgon mkhyen brtse dbang po las seng gdong nyer lnga'i dbang lung / dpon slob ngag dbang rin chen las dmar po skor gsum gyi
rjes gnang tshang ma/ sa dbang bla mas mdzad pa'i de skor gyi dpe lung sogs mang du gsan cing / yi dam kyai rdo rje dang / nA ro mkha' spyod/ rdo rje phur pa/ gur mgon/
lha mo rig byed ma/ phyag rdor/ 'byung 'dul rnams kyi bsnyen pa bcu cha'i sbyin sreg bcas mthar phyin pa mdzad cing / dbang lung 'chad spel sogs ni mtho dman drag zhan
che phra tshang mas zhus kyang nyid kyis ma gsan na ma gtogs mi yong gsung srol med pas/ kun gyis chu 'chu ba ltar blang chog par mdzad cing / de lta bus thugs brel med tshe
phyag dpe kho na gzigs rtog gis gtso bor bka' 'gyur yongs rdzogs thengs gnyis tsam klog 'don mdzad cing / de skabs 'dul ba'i lugs sogs kyi/ bdag cag gi ston pa'i skyes
rabs rnam thar ngo mtshar gzigs pa'i tshe spyan chab kho na mdzad cing / gzhan yang gdung rabs chen mo'i sngags 'chang chen po'i rnam thar ngo mtshar rgya mtsho la sogs
dam pa gong ma'i mdzad spyod ngo mtshar can dag gzigs pa na spyan chab gsung bgros kyang mi thon skad mdzad pa 'di dag ni/ thugs rgyud byang chub sems kyis brlan pas/ bcos
min gyi dad pa dang nges 'byung gting nas g.yo ba'i

rtags gzhan las rmad du byung ba ste/ sngon gyi dus su jo bo rje dpal ldan a ti sha nyid zhal bzhugs dus/ dge bshes ston pa'i drung du sku mched gsum dang khams lung pa'i slob
ma yin pa'i btsun pa zhig mjal du byung ba la/ ston pas po to ba kho ci mdzad kyi 'dug gsungs pas khong dge 'dun brgya phrag mang po la chos gsungs kyi gda' zhus pas
'o ngo mtshar che de yang gcig yin gsungs/ dge bshes phu chung pa kho ci mdzad kyi gda' gsungs pas/ khong rang gzhan gyi yo byad mang pos rten gsum 'ba' zhig bzhengs shing
gda' zhus pas/ sngar bzhin gsungs/ dgon pa ba khong ci mdzad kyi gda' gsungs pas/ khong sgom 'ba' zhig mdzad kyi gda' zhus pas sngar bzhin gsungs/ khams pa lung pa khong
ci mdzad kyi gda' gsungs pas/ khos sa grog kha re ru bzhugs/ dbu btums tee bshum pa 'ba' zhig mdzad kyi gda' zhus pas ston pas dbu zhwa phud thugs kar thal mo sbyar spyan
chab mang po phyung nas shin tu ngo mtshar che chos bya ba de khong gis byas pa yin/ 'di'i yon tan mang po bshad rgyu yod de da lta bshad na khong mi mnyes pa 'dug gsungs
pa'i lo rgyus deng sang gi dus tshod mig la thal ba lta bu shor na ma gtogs dad dang nges 'byung gis mchi ma 'byin pa ni srid pa tsam na shin tu ngo mtshar ba'i rnam
thar du shes par bya'o/ /deng dus kyi bla sprul phal che bas mi mkhyen kyang mkhyen pa'i tshul dang ma grub kyang grub pa'i tshul/ mngon shes med kyang yod tshul sogs mdzad
par kun gyi phyag

len du shar mar sdebs pa de ltar lags kyang bdag gi bla ma de nyid ni gong ma rnams las ldog te ci yang mi mkhyen pa'i tshul kho na ston par mdzad de/ go don sogs kyi cha 'ga'
zhig la bka' 'dri zhus kyang tshur 'dri ba skad mdzad pa dang nged la mngon shes med ces rgyun bar bka' stsol zhing nan tar zhus na sho mo gza' bdun 'khor spar mo sogs
mdzad de gang babs gsal bar gsungs par thos shing yang snying gang gsungs thams cad thog tu 'babs yong zhing / dbang rjes gnang khrid la sogs mang po sngon gyi dpe rnying
'chings mdor bsdus tsam yar len mar len mang du dgos pa rnams kyang chad lhag med par thogs med du gsungs pa las the tshom cung zad kyang mi mnga' zhing / ljags lung gnang
skabs ha cang myur ches pas tshig mi gsal ba dang dal che bas mi lhogs pa lta bu ma yin pa/ tshig sgra dag cing gsal ba ring thung gcod mtshams rnams bar 'byed cing
/ skabs re chos zhu ba rnams la gzigs shing bzhad mo mdzad bzhin du thal le gsungs pas/ po sti gcig tsam tshegs med pa srib tsam la gnang grub yong ba sogs nges don gyi rje
btsun ma 'di lta bu ni/ kho bos kyang dbus gtsang khams gsum gang du sngar phan mthong ma myong zhing / dbang chen rnams dang rjes gnang byin rlabs sogs gang mdzad kyang
sla chos gtan nas mi mdzad par/ 'go'i mchod bshams sogs nas bzung mjug chog bar la gzhung nas bshad pa bzhin nan cher mdzad de/ dbang chen sogs la

bzhengs te sngon gyi phyag len bzhin dbang rdzas 'grims pa phyag rgya sogs gang yin yang gcig bsdus lta bu ma yin par slob ma re re'i mdun du gnang ba sogs rje btsun 'di lta
bu ni don dam par rdo rje bdag med ma dang / rgyal yum rdo rje phag mo sogs kyi ngo bor bzhugs pas/ tha dad ma mchis kyang bdag sogs tshur mthong gdul bya'i snang ngor
mthong tshul rags tsam dang sngon du yab rje grub pa'i dbang phyug padma bdud 'dul dbang phyug nas mkha' 'gro ma bye ba 'bum sde'i sprul pa gcig tu bsdus pa yin pas/ bstan
'gro la phan bde 'byung bar lung bstan pa ltar/ thub bstan lha chen mkhan rabs so bzhi pa byams pa bkra shis chos 'phel/ 'dzing phu mkhan po kun dga' bstan pa'i blo gros
rnams las sdom gsum rim gsan gyis rgyun du yang lam 'dus/ lam zab bir srung mkha' spyod ma rnams kyi nyams len dpal sa skya'i thugs dam chag med bzhir grags pa rnams kyis
mtshon tshe sgrub rigs sogs nyams bzhes chag med du mdzad pa dang / brgyad/ bcu bzhi/ nyer gsum/ nyer dgu sogs la bstan srung rgya mtshor bskang 'phrin sogs chag med mdzad
pa mthong zhing / snga phyir lam 'bras tshogs bshad lan mang ba bdag sogs la lam 'bras slob bshad yongs rdzogs lan gnyis/ spyi bka' rdo rje phreng ba'i dbang lan gsum
tsam mkha' spyod skor gsum dang / lhag par nA ro mkha' spyod ma'i byin rlabs khrid lung bcas shin tu mang ba gzhan yang bde mchog lu nag dril gsum/ 'jigs byed ro langs
brgyad skor

dang lha bcu gsum ma/ gshed dmar lha lnga/ ra khrid mkha' 'gro snyan brgyud/ ra spod rnams kyi lung dang / kyai rdor bka' babs bzhi/ mgon po'i dbang chen lnga/ gdugs dkar nyer
bdun ma/ mi 'khrugs lha dgu/ sbyong dkyil bcu gnyis sogs dbang chen rigs shin tu mang ba/ shangs chos ni gu chos drug gi dbang khrid byin rlabs spod lung sogs/ gur zhal
dmag zor ma sogs bstan srung / rnam sras rigs can bco lnga sogs nor lha'i rigs bcas kyi bka' gtad rjes gnang sogs grangs kyis mi langs ba stsol bar mdzad pa'i slob ma
ni/ dbus gtsang khams gsum na bla ma grwa pa khyim bdag rang ga ba sogs bsam las 'das shing / gdan sa 'di nyid du ni bdag khri kun bsod sku mched yum rje btsun ma bcas dang
/ yab rdo rje 'chang sku mched yum rje btsun rnams dang / bdag khri 'jam dbyangs sku mched rje btsun rnams dang bcas chos sde zung gi mkhan thog bkra shis chos 'phel man
gyi mkhan thog dang / dpon slob sogs grwa bgres phal che ba nyams len sogs kyis dben kyang rje nyid la dad gus kyis gsol 'debs la brtson pa bdag lta bus mtha' rten pa'i
slob ma dang yang slob kyis sa steng phal cher du khyab pa 'di rnams so/ /de lta'i rje btsun dam pa bdag cag rnams kyi rmol drung de nyid dgung grangs drug cu re gcig tu
phebs pa me sprel chu stod zla ba'i tshes nyer gcig la 'phel rgyas bla brang du dga' ldan lha yul du slebs song gsungs pa sogs

dag snang du ma'i ngang nas mya ngan las 'das pa'i tshul bstan/ dgongs rdzogs zhabs 'jug rnams ni phun bde dang 'phags bdag phun pho bcas nas sgrub sku spur dang spu rus phebs
bsu skyel sogs la mchod phreng sogs gdung rgyud bzhin mdzad cing / zhal bzhugs dus kyang rje btsun gzhan par sngar srol med kyang / 'di nyid gdung rgyud rnams kyi dbu
blar gyur pa sogs la dgongs te gdugs dang rgya gling sogs sku gdung dang 'dra ba bsnams chog par mdzad do/ /nang rten nA ro mkha' spyod ma'i dngul sku da lta lha chen o
rgyan lha khang du bzhugs pa 'di'o/yum nyi zla dbang mo'i sras gnyis pa rje btsun skal bzang bstan 'dzin dbang mo ni bkras brtsegs bla brang du bzhugs shing gdung rgyud gcung
po phyogs kyi glang po'i gdung rten bzhengs par mdo smad glang nag dgon du phebs par mdzad pa de nyid yin no/ /2 ngag dbang kun dga' bsod nams/yum mchog nyi zla dbang
mo'i rigs sras gsum pa ni/ yab rje ngag dbang kun dga'i mtshan dgung grangs zhe dgur phebs pa dge byed ces pa chu pho stag lo'i 'go zla'i tshes bcu gnyis la ngag dbang
kun dga' bsod nams bltams pa/ yab rje sku mched sogs nas 'jam mgon a mes zhabs kyi rnam 'phrul du ngos 'dzin mdzad cing/ tshe dpag lha dgu dbang dang

'khrungs bsangs 'khrungs ston bcas rgyas par mdzad pa dang / gzhon nu nyid nas gnas kyi slob dpon drung klog yig sogs dang / ring min sngon lam bzhin rtsa rgyud brtag gnyis/
rdo rje phur pa/ kyai bdag rnal 'byor gsum/ gsang bde 'jigs gsum chos skyong gur zhal dang bcas pa'i gtor bskang sogs thugs mtshor bzung ste/ bdag khri ngag dbang rdo rje
rin chen sogs dang / chos byang las tshan rnams dang bcas pa'i dbus su re re bzhin rgyugs 'bul mdzad de/ tshogs dbu so sor phebs shing de nas 'byung po 'dul byed dang
dges mdzad rdo rje/ rdo rje phur pa/ gur mgon sogs kyi gzhi bsnyen snga phyir mthar phyin par mdzad pa'i bar skabs rnams su/ rdo rje phur pa gur zhal rnams kyi gtor bzlog
bskang ba 'go lugs bstod rnying sogs rgyugs sprod snga ltar mdzad nas/ phur sgrub chen mo'i tshogs dbus su gsung bshad dang gur mgon khro bcu drug cu ma sku rim chen mo
mgon mdos zab ma dus mchod 'dus sde zab ma'i tsi dmar gtor bzlog rnams kyi zor 'dzin dang / de nas mgon po zhal gyi sgrub bsnyen sngon 'gro'i dngos gzhi gtor mdos zung 'brel
rgyal chen bse khrab pa phun pho dang bsam brling du dmag zor gtor bzlog rnams sgrub 'phen mdzad ngos/ lha mo rje khol zung gi mchod 'dus sgrub 'bul gnyan mgon dam tshig
bskang gso rnams sngon srol nyams med kyi rdo rje slob dpon mthar phyin/ de nas phur sgrub dang dus mdos kyi tshogs dpon rdor slob 'gan bzhes mdzad ces

grags shing / bar skabs rnams su yab rje padma bdud 'dul dbang phyug las gsung ngag rinapo che'i tshogs bshad smin grol rgyab chos dang bcas pa/ gzhan yang sgrub thabs brgya
rtsa'i rjes gnang / grub brgya'i byin rlabs rjes gnang zur bka'i rigs dang bstan srung rnams kyi rjes gnang / tshe rta zung 'brel sogs tshe dbang rigs mang du gsan pa dang
/ yab rje rdo rje 'chang ngag dbang kun dga' rin chen las/ rdo rje phur pa'i stod las byang chub sgrub dbang dang smad las drag po sgrol dbang gur drag rta phyag khyung
gsum byad grol lcags sdong ma dang grub rgyal ma'i tshe dbang sogs gsan/ bdag chen bkra shis rin chen las rta mgrin yang gsang dbang sogs mang du gsan/ rje btsun rta mgrin
dbang mo skal bzang chos kyi nyi ma las rwa lugs 'jigs byed lha bcu gsum smin grol rwa pod rnams kyi lung bcas dang / kyai rdor bka' babs bzhi/ mgon po bka' babs bzhi/
gser chos bcu gsum/ mkha' spyod skor gsum smin grol yongs rdzogs gur mgon gyi chos skor yongs rdzogs/ ni gu'i chos drug dang seng gdong nyer lnga'i skor yongs rdzogs/
zur bka'i rjes gnang mang ba/ beg rtse dur bdag skor tshang ma/ bde mchog lu nag gsang 'dus rigs gsum/ sbyong dkyil bcu gnyis kyi dbang sogs gsan/ de skabs lam 'bras slob
bshad dang spyi bka' rdo rje 'phreng ba'i dbang chen zhe lnga/ dmar po skor gsum be'u bum lung sogs dkon pa bdag chen mchog nas rje btsun rta mgrin dbang mo nyid khams

phebs skabs gong rnams gsan bzhes dgos tshul bka' mngags gnang ba bzhin/ rje btsun bla ma 'di nyid nas mdo smad ngos phan khang mkhan po sogs la gsan te zab chos rnams srog
mthud par mdzad pa 'di rnams yin zhing / bdag chen 'di nyid mnga' ris skor gsum ngos sogs stod phebs thengs re gnyis las phal cher gdan sa rang du bzhugs te chog mang dang
/ 'go zla'i 'jam mgon a mes zhabs kyi dgongs rdzogs skabs sogs kyi bde mchog slob dpon snron zla'i sa chen kun blo'i dgongs rdzogs kyi rwa lugs 'jigs byed bcu gsum ma
dang / yab rje padma bdud 'dul dbang phyug gi dgongs rdzogs phur pa dang / yab rje kun rin gyi dgongs rdzogs kyai rdor sogs sgrub mchod rnams kyi slob dpon mang du gnang
zhing de skabs bdag chen bkra shis rin chen mchog dang thugs snang shin tu gshin pa yod skad kyis phur sgrub slob dpon lo ltar sku mched gnyis nas mdzad cing dus mdos sku
mched gnyis gang rigs nas lo ltar mdzad skad dang / bdag chen mangga'i mtshan can mchog gi dgongs bzhed khyad par ba'i gras zab gsol 'cham gzigs su grags pa sngon dus sa
tshogs su zab rgyas mdzad skabs kyi slob dpon kyang skyabs mchog 'di nyid nas mdzad de/ sku chas sogs kyang ljags bkod mdzad pa sogs yongs grags de skabs tsam la bsam yas
chos skyong gi lung bstan zhig la/ spre'u byang chub sems dpa' shing rtser 'dzegs/ /stag gi lo la stag gi rgyal mtshan 'dzugs/ /zhes pa zhig bstsal ba spre'u

byang chub sems dpa' ni bdag chen bkra shis rin chen dgung snying sprel yin pa ring min zhing brje ba/ skyabs mchog 'di bzhin stag yin pas stag gi lo nang bdag khri mdzad pa'i
lung bstan gsal por gnang / 'di skabs zhabs 'bring pa sogs nas ji bzhin ma rtogs pa shing gi stag mgo'i rgyal mtshan zhig gzhi thog gi rtser btsugs pa da lta yang snang
ba bcas/ de nas shing glang smin zla'i nyer gcig la bdag khri bkra shis rin chen dgongs pa rdzogs par brten 'di'i mkhan mdzad sogs nas rgyal khab tu snyan 'bul gyis skyabs
mchog 'di nyid kho na sku bgres pas 'os phul gyi bka' lan 'khor mtshams 'jam dbyangs sa paN gyi chos khrir sngon du khri 'don grub pas/ 'gro mgon chos rgyal 'phags pa
rin po che'i bzhugs khrir phebs rgyu'i sngon lam mdos chen zab chung zhes pa pu tra dgu tshan lnga dang ru 'dren rnams so sor nyer lnga re/ gzhan phal cher zab chen gzhir
bzhag mdzad skad dang / de nas skyabs mchog de nyid dgung grangs nyer lngar phebs pa zad pa zhes pa me pho stag gi lo'i gza' tshes dge bar tshoms dmar gyi bzhugs khrir
mnga' gsol te/ sa gzhung bla khag lha sde mi sde bcas kyi mjal dar sngar lam bzhin bstar thogs/ sa gzhung nas gsol ston dang drung 'khor dang mi ser gyi skor gzhas nye 'khor
tsho bzhi'i gzigs 'bul sogs rim par zhus shing / de nas ring min lcags lug lo mjug rgyal khab tu khri mjal du bdag khri nyid dang yum mchog gdung sras bcas

phebs par 'di ga nas mdzad sgo dang / rgyal khab nas gnang sgo phal cher sa sprel lor bdag chen bkra shis rin chen gyi phebs lam ltar yin 'dug cing / lha ldan du bzhugs tshe
bzhi sde bla brang du mdzad cing gnas shan du rtse drung chang khyim pa dang shod drung gra phyi smon grub pa bcas/ de nas rim bzhin gong sa rgyal dbang blo bzang 'phrin
las rgya mtsho dang srid skyong sde drug ho thog thu blo bzang mkhyen rab dbang phyug zung gis mjal phyag sogs mdzad de/ jo shAka rnam gnyis gru 'dzin pho brang gnyis pa'i
gnas gzigs mchod sprin bcas mdzad thog de snga lha ldan rgyal khab nang khul du dar han mkhan po dang tre'u dge bskos tsha ba a brtan sogs 'bras grwa 'ga' zhig dang bcas
nang du ngan bsham lam du ma song ba rgyal khrims drag pos tshar gcod grub ma thag tu song gshis/ slar de rigs kyi dam sri 'gong po'i 'tshe ba zhi phyir/ 'gong po ar
gtad sogs zhabs brtan mang du gnang dgos bka' bsgyur phebs te bzhi sde bla brang du 'gong po'i mnan zor sgrub skabs srod dus nye 'khor du ngu 'bod kyi sgra 'byin zhing zhabs
sgrub khang du dngos su rdung mkhan med kyang rnga di ri rir brdungs pa sogs don du 'gong po dngos khug gi rtags dang cho 'phrul sna tshogs dang / dngos gzhi mnan pa'i
'gugs gzhug skabs phyogs bcu nas thal rlung 'tshub ste mnan dong nang du 'gro ba de yod tshang mas mthong ba dang / zor 'phen skabs drag chas kyis sku rngam zhing brjid
pa de nyid sog phon me rlung 'khyil ba'i dbus su srib tsam

bzhugs pa de dus tshang mas mthong tshod kyis sa skya bdag chen gyi zhed drag la zer kun kyang ha las pa byung 'dug pa sogs/ de skabs rgyal blon nas kyang spel legs gzhis 'di
yongs 'bab bcas/ gzhung zhabs su lo ltar rgyal chen rnam sras zhi drag gi bsnyen pa drag po'i g.yu mdos gtso bor gyur/ bstan zhabs sgrub thebs su gsar sbyor mdzad cing
de nas thon phyag sogs rim mdzad 'phan yul nA lendra dang / lho gnas dang / yar 'brog mthar chos nas sgang brgyud/ yar mar gnyis char/ paN chen rin po che blo bzang bstan
pa'i dbang phyug gi mjal phyag sogs sngar lam ltar mdzad tshul rgyal mtshan mthon po bas kyang bkur bzos sogs kyang sngon lam bzhin zhus tshod 'dug yar lam e waM chos ldan
nas shab chos brgyud chu sprel zla ba bdun pa'i nang gdan sar phebs mdun 'cham mgon rnams dang rdo rje'i chos skyong rnams bla khag mkhan phyag gnyer gsum sogs lha mi
sde bcas phebs bsu sogs sngar lam bzhin bgyis te/ bzhi thog tshoms dmar du de skabs kyi rgyal khab nas gnas shan gra phyi smin grub pa'i las tshan pa bcas tshang mar sa
gzhung nas gsol ston rgyas pa'i thog mdzod pa bla khag sogs lho byang las tshan drung rigs bcas nas mjal dar phul/ de nas dgon khang khag la gtang rag sogs rim mdzad bka'
drin bskyangs shing / gong gsal spel legs 'bab yongs steng nas/ 'bru sa khal nyer lnga stong rten du zur bcad kyis mgon mdos nyin gsum 'phar ma 'di bzhin byung

zhing / slar yang chu bya zla ba lnga pa'i nang bka' dgongs lta bur yin shag la bdag khri mchog dang gdung sras bgres pa bcas chibs bsgyur gyis bzhugs mtsher sogs sngon bzhin
gnang ste gzhung sa'i zhabs brtan phur bzlog mnan pa sbyin sreg sogs mang du gnang zhing / rtse po ta la dang nor gling bcas pa yang bstan zhabs spyi dang khyad par gnyan
mgon gyi dam tshig bskang ba sogs la gong sa rgyal dbang nyid kyang yang yang phebs te gzim spos re 'bul gnang mdzad nas/ skabs re tshogs gral du yang bzhugs te/ rtse
mchod bzod chos nas tshogs leb sha bcas phul lugs kyang 'dug de nas gzhung zhabs mdzad sgo rnams grub nas yar lam sgang brgyud shar phebs kyis gdan sar phebs lugs phal cher
sngar bzhin mdzad pa 'dra zhing / bdag khri kun dga' bsod nams 'di nyid kyi sku dus nyams gso mdzad pas tshogs dar chen de'i phyi'i lcags ri nang gi snang brnyan rnams
la tshon gsol lha chen bla brang gi 'du khang nang gi gtsang khang gi phyi skya byang ma'i gyang gsar brje/ thil g.yab nub kyi byang shar mtshams kyi shing bsgrigs rnams
dang steng thog steng gi phur khang gi ka ba gong ma'i gzhung ring rnams gsar brje mdzad pa dang / yab rje kun rin gyi nang rten rje btsun ma'i snang brnyan/ dbu rtser
lam 'bras bla brgyud zhal bskang / 'dren mchog rdo rje rin chen gyi snang brnyan gser zangs las bskrun pa/ phun pho'i ma Ni lha khang gsar pas mtshon/ steng gi gzim chung
khag dang sgo mchor

sogs gsar bskyed dang / bzhi thog kun gsal steng gi shar 'khyud sogs nyams gso gsar bskyed/ bse khrab dang / dus mchod rtsi dmar bcas kyi 'cham gos gyon 'bag phal cher gsar
bskrun gnang zhing gzhan yang phran bu mang du mchis pa dang / snga phyir lam 'bras tshogs bshad/ gdung sras zung rje btsun rnams dang / chos sde lho byang mdo smad khul
gyi dgon grwa rgyun rnams dang bcas par thengs gsum tsam gnang / gdung sras zung la 'jigs byed/ gur zhal/ mkha' spyod ma/ ni gu sogs kyi chos skor rnams dang / sgrub thabs
brgya rtsa sogs spyi bka' dang / zur bka'i rjes gnang rigs dbang chen rigs dang lung sogs mang du gnang tshod dang / sngon du bsnyen mtshams grub pa'i rjes la brag rdzong
ma phyi nang gsang gsum khrid dmigs dang sbrags mgon bsnyen thengs kha shas/ tshe rta zung 'brel sogs kyi bsnyen sgrub mang du gnang zhing / rgyun gtan lam 'dus thun
gnyis/ tshe sgrub gur bdun ma/ gur drag brag rdzong ma bcas chag med gnang / tshogs phebs bdag khri ma gnang gong rtag phebs dang / khri thog gnang nas kyang phur sgrub dang
/ dus mdos lha mchod sogs kyi slob dpon rgyun du gnang / gzhan gtor bzlog sgrub mchod sogs la'ang ther tsam phebs/ dbyar dgun bzhugs thabs dang / ston dpyid chab tshan
kyang 'char can phebs lam dang 'chad spel kyang gong bshad bzhin mang du gnang / slob ma'i gtso bo gcung po phyogs kyi glang

po/ yab rje rdo rje 'chang kun dga' snying po sku mched/ phun pho rang gi gdung sras rje btsun rnams dang / sgrol pho'i yum rje btsun ma sogs/ kho bo la yang na tshod gzhon
nu'i dus jo lags bkra shis rin chen de nyid kyi yang srid yin gsungs nas/ sku pang du yang bzhes tshod dang / bya rgyud tshe dpag med lha dgu dang / tshe rta zung 'brel/
rta phyag khyung gsum/ gur drag rjes gnang sogs kha shas thob cing gnang sbyin 'dra yang bstsal ba thos/ rjes su rtsa rgyud brtag gnyis sogs rgyugs sprod kyang mang du phul
ba dran tshor gsal ba bcas/ de lta bu'i skyabs mchog de nyid dgung grangs so brgyad tsam du phebs pa sa bstan la sku gegs bar chad kyi rnam pas snyung gzhi babs lci chig
bzhes te/ tshogs phebs sogs gang la yang phebs ma thub pa'i mur/ chu rta zla ba dang po'i nang paN chen rin po che bstan pa'i dbang phyug dang / zla ba bzhi pa'i tshes
lnga dgung grangs zhe gcig par bdag chen de nyid dgongs pa rdzogs pa bcas/ don du gangs ljongs gdul bya rnams bsod nams dman dbang kho nar nges pas so snyam/ deng nas dgongs
rdzogs che phra spyi dang gong sa yas phyin du gshegs rdzong sogs sa gzhung dang phun pho nas sgrub par mdzad cing / 'di gar yab rje rdo rje 'chang gi drung du yang
phun pho nas 'di lo'i rin khri pa'i las mjug byas 'thus snyan 'bul zhu gnang gis dgongs rdzogs rnams zab sgrub mdzad song ba/ las mjug byas 'thus 'di skabs gsar byung las/

de sngon yod tshod mi 'dug de nas spur zhu dang dgongs rdzogs/ sgrub mchod/ sku tshogs ring bla brang cho ga phal cher sngon lam bzhin/ nang rten rin chen gnyis pa las grub
pa'i rnam rgyal mchod rten lha chen khyams stod lho ngos bzhugs pa 'di dang / dbu rtser lam 'bras bla brgyud zhal skong gser dngul las grub pa sogs dang / dgongs rdzogs
su 'di lo phun phor byang tshogs yong nas kyai rdor sgrub mchod khag gnyis kyi slob dpon yab rje rdo rje 'chang dang / skyabs mchog 'jam dbang bcas nas mdzad cing / phyi
lo nas bzung sa gzhung nas dges rdor sgrub mchod tshul grol lnga / dus chen bcas lo ltar yod pa 'di rnams mchod phreng bcu gcig gis mtshan pa/ gzhan yang mchod thang zung
dkyil 'khor gyi mtha'i gdugs rgyal mtshan sogs dang / grwa mang la 'gyed rgyu'i gos bzang sgrigs kyi rten khebs/ rol khebs gsar bskrun dang / phyi rten gdong sna'i ri ldebs
bdud 'dul mchod rten bcas pa rnams la/ yab rje rdo rje 'chang dang / skyabs mchog 'jam dbang chog grwa dang bcas pas rab gnas rgyas pa/ rab ston dang thangaston sogs
sngar lam bzhin rgyas par mdzad do/ /de rnams kyis bdag chen ngag dbang kun dga' bsod nams kyi rnam thar mdor bsdus sgro skur dang bral ba cung zad smos zin to/ /

3 dpal ldan phyogs kyi glang po/rgyal yum nyi zla dbang mo'i gdung sras zung las gnyis pa/ dpal ldan phyogs kyi glang po ste/ yab rje kun dga' rin chen dgung grangs nga gcig
par phun tshogs pho brang du gzugs sku'i dkyil 'khor mngon par gsal zhing / gzhon nu nas rab tu byung ste/ gdan sa 'di nyid kyi las phral chos sogs phal cher mdzad grub
mtshams/ sa gzhung gi 'bul sdud du khams phyogs mdo smad ngos su phebs/ bstan 'gro'i bde thabs la gzhol skabs nyag rong dmag zing 'go tshugs pa bstan don zhabs rim dmag
bzlog sogs mang du mdzad pa dang / gzhung sa mchog nas lha dmag gi dpung gi sbyor ba sogs bshams pas/ pha rol nag phyogs pa'i g.yul las mngon par rgyal te/ mdo smad srid
pa bder bkod kyi rnam thar bskyangs grub kyang / rje 'di nyid bdag bas gzhan gces kyi thugs bskyed dam bca' 'gog tu med pa lta bus rje 'di nyid ngag dbang kun dga' rgyal
mtshan gyi yang srid du zhal gyis 'ches pa gong de nyid kyi sku tshe lhag ma lta bu'i dgung grangs nyer gnyis su thim nas/ nyer gsum pa shing byi lor mdo khams glang nag
dgon du sa g.yo'i rkyen pas zla ba gsum pa'i tshes bco lnga la gshegs tshul bstan/ sku rjes rnams bkras brtsegs bla brang nas sgrub cing / nang rten glang nag dgon rang na
gser dngul bkra

ma'i gdung rten mchod rgyun bcas yod 'dug 'di gar snga dus zla ba gsum pa'i nang kyai rdor sgrub mchod zhag lnga / dus chen bcas 'dzugs par mdzad pa de rnams kyi gcung po phyogs
kyi glang po'i rnam thar mdo tsam dang / bdag yum nyi zla dbang mo'i sras lnga pa ni/ rin phor bzhugs pa'i rje btsun tshul khrims dbang mo bcas yin no//4 drag shul
yon tan rgya mtsho/bdag khri kun dga' bsod nams kyi bdag mo rig 'dzin snying ri ba'i sras mo 'chi med bkra shis dpal gyi bu khrid las/ gdung sras zung dang / rje btsun ma
drug ste sku mched brgyad 'khrungs pa las gdung sras gcen po 'dzam gling che rgu dbang sdud ni/ yab rje dgung grangs nyer gnyis pa khrag skyugs ces pa chu mo phag gi lo'i
tha skar zla ba'i tshes drug nyin bltams shing / sngon lam bzhin tshe dpag med lha dgu'i dbang dang / mtshan gsol brtan bzhugs sogs bdag khri bkra shis rin chen la zhu
gnang gis khrus bsangs dang / phyi lo 'khrungs ston bcas rgyas par mdzad skad dang / de nas rim bzhin yon tan gyi ma mo 'bri klog la sogs pa gsan sbyong ngos/ rtsa rgyud
brtag gnyis la sogs pa rgyugs 'bul rnams sngar srol bzang po bzhin mdzad/ rgyun 'don dang phur sgrub zab ma sogs sgrub mchod khag bcas la tshogs phebs rim par gnang / bar
lam yab

rje mchog bdag khri'i go sar bzhugs te chu sprel chu bya gnyis kyi dbus phebs chen mo gnyis la nyid kyang mnyam du phebs te/ gzhung zhabs sogs la'ang phebs skad 'dug dam pa
gong ma rnams las snga phyir yab chos rnams gsan bsam mdzad gras/ yab rje rdo rje 'chang kun dga' bsod nams las snga phyir lam 'bras tshogs bshad dang / rdo rje phur pa
stod las byang chub sgrub dbang dang / smad las drag po sgrol dbang / bde mchog nag po lugs/ gsang 'dus 'phags lugs/ kun rig sogs dbang chen rigs dang / sgrub thabs brgya
rgyam sogs rjes gnang spyi bka' rigs dang zur bka'i rigs kyang sngags 'chang yig steng nas gtor bsngo chen mo'i rjes gnang rigs sogs dang / gur zhal gnyis kyi chos skor
yongs rdzogs gsan/ rje btsun mkha' spyod dbang mo mi yi tshul bzung ba rta mgrin dbang mo skal bzang chos kyi nyi ma'i drung nas/ lam 'bras slob bshad/ spyi bka' rdo rje'i
phreng ba'i dbang chen/ mkha' spyod skor gsum/ dmar po skor sogs gser chos rigs rnams gsan/ gzhan dpon slob shes rab sogs 'ga' re nas gsan nam snyam/ snga phyir dges rdor
gzhi bsnyen dang / rdo rje gzhon nu/ gur zhal/ 'byung po 'dul byed rnams kyi bsnyen sgrub sbyin sreg bcas mdzad cing rdo rje phur pa'i sgrub mchod tshogs dbus su gsung
bshad kyi dga' ston grub nas/ gur mgon khro bcu dang / drug cu ma lha brgyad gtsub lugs kyi gtor bzlog sku

rim chen mor grags pa'i phur bzlog mgon mdos zab ma/ mdos sde zab ma/ zhal bzhi ba'i rten mdos zung 'brel/ rgyal chen bse khrab pa/ phun pho dang bsam brling du dmag zor gtor
bzlog sogs so so'i bsnyen sgrub kha gso'i zor 'dzin gyi rim pa dang / lha mo rje khol gyi mchod mdos/ gnyan mgon zhal bzhi ba'i dam tshig bskang gso sogs rdo rje slob
dpon gyi mgon bzhes rnams rim par grub nas/ ring po ma 'gor bar yab rje rdo rje 'chang dag zhing du phebs nas/ dgongs rdzogs sogs mdzad sgo rnams gong bzhin bsgrubs nas/
stod phebs thog mar gnang skabs tsam la yin nam/ mtsho sgor drag po'i sbyin sreg mdzad pas 'dre srin gnas khar la gnam lcags kyi thog dbab pa dang / gtor zhabs las bdud rtsi
zil pa la sogs pa byung gleng dang / de nas gdan sar phebs nas khri phebs chen mo'i mdos zab dang / shing sprel rta zla'i nang yab rje rdo rje 'chang sku mched/ 'jam
dbang sku mched/ dam pa'i rigs su skyes kyang yon tan gyi dri mas dben par ngos rang bcas lnga sdebs gcig tu 'jam dbyangs sa skya paNDi ta'i chos khri mkhas pa zil gnon nam/
'khor lo gsum ldan nam/ thang mo cher grags par mtshan mchog gsum ldan gyi gser khrir mnga' gsol tshul rnams 'og yab rje kun dga' snying po'i rnam thar lo rgyus su gsal
ba bzhin dang / de nas phur sgrub slob dpon thog ma dang / de rjes su lan kha shas gnang zhing / dus mdos

slob dpon kyang de mtshungs dang / stod phebs thengs 'ga' re dang / dbang chos 'chad spel ni/ yab rje de nyid bzhugs dus lam 'bras tshogs bshad thengs gcig gnang zhing / de
dus zur ba'i dbang chen rjes gnang sogs kyang mang tsam gnang zer/ kun dga' bsod nams kyi dgongs rdzogs kyai rdor gyi slob dpon thengs kha shas gnang / phur sgrub dus mdos/
gzhis len sogs la tshogs phebs thor tsam dang / me phag tsam nas bzung bsam brling du brag dkar bskang gsor rtag par pheb cing/ mjug la gnyer pa'i khur len kyang bzhes/
sngon dus bskang gso 'di bzhin brag dkar/ lha mo rang gi mgon khang du gtong bar 'di nas chog grwa/ dpon slob re/ ban tshang pa dang / bsnyen song / gzhi grwa bcas re
mos kyis 'gro srol/ bo dong bzhin yin 'dug kyang bsam brling du gtong rgyu bar skabs shig nas byung bar sems/ rje nyid dgung grangs so brgyad du phebs par/ da lta'i gdung
sras 'khrungs pa'i dga' ston sogs zab tu mdzad/ ring min yab rje rdo rje 'chang kun dga' snying po dag zhing brjes par sngon lam bzhin lo gcig la mjug bgyis 'thus zhu gnang
/ lcags byi lo mjug g.yul thang 'ong spung la dar 'dzugs dang / 'go zla'i dus mdos cung zab pa/ rgyal zla'i 'gor gza' tshes dge bar tshoms dmar du chos rgyal 'phags pa'i
bzhugs khri padma can la mnga' gsol te gzhung sa chen po nas kyang sku tshab ched mngags mdun sbug dam bka' rgya rin po

che gnang sbyin dang bcas sogs dang / 'di ga sa gzhung bla khag lha mi sde bcas nas khri ston mjal dar legs 'bul gsol ston zab tu bgyis/ de nas shing 'brug lo nang rgyal khab
tu gsar mjal du phebs rgyur 'di skabs dmag skad kyang re che yod pa/ de nas lam gtor sogs gnang stee bkras brtsegs rje btsun tshe sbyin dngos grub dbang mo nyid 'dir bzhugs
khri'i tshab tu bskos gnang bcas/ 'di ga sa gzhung lha mi sde bcas nas phebs skyel thab skyel sogs zhu sgo rnams sngar lam bzhin zhus te chibs bsgyur bskyangs pa/ lha
ldan du thab bsu rtse shod bka' shag so so'i mgron gnyer nas ja zhus mtshams dar sogs sngar lam bzhin dang / bzhugs mtsher bstan gling bla brang du/ de nas mjal phyag
snyan seng gi bka' lan phebs mtshams/ nor gling du sngar lam bzhin snga bar phebs te/ de dus gong sa rgyal dbang thams cad mkhyen pa blo bzang thub bstan rgya mtsho mchog
'jigs byed ljags bsnyen du bzhugs par/ gzim chung nyi 'od du sku zla drung du maNDal rten gsum 'bul tshan sogs phul gnang grub nas/ gsol ja dang bzhes 'bras phebs thog gsol
ston sngon lam bzhin dang / de nas bstan gling du/ rdo rje phur pa'i gtor bzlog mnan pa lha mo rje khol gyi mdos 'bul sogs gzhung zhabs mang dag thon par grub gnang gis
dmag skad kyang je cher brten 'phros lus 'ga' zhig gdan sar sgrub 'thus dgongs zhu gnang ste/ thon phyag sogs sngar bzhin

zhu gnang gis yar lam stod lung sogs nas yangs can zam gsar sogs byang 'grim gyis gzhis rtser yar mar paN chen rin po cher mjal phyag gnang tshod bcas shab gzhung brgyud nas/
shing sbrul zla ba lnga pa'i tshes nang gdan sar phebs skabs/ phebs bsu/ ser phreng dam can rgya mtshos bsu ba sogs sngon lam bzhin/ bla brang zam sner sku ngo byings
dang / ngos rnams bdun skas gsham du mjal dar phul te tshoms dmar du sa gzhung nas gzhis byes tshang ma gsol ston rgyas pa sogs gnang / 'di lo gzhung shan bar lam nad mnar
gyis dgongs pa zhus tshod zer bzhin med 'dug khri thog 'di skabs rten bzhengs sogs gsar bskrun gnang ba ni gong du song / yab rje kunadaga' bsod nams kyi gdung rten yum
gyi nang rten rgyal yum myur mdzad lha mo'i snang brnyan dang / nyid kyi a ne rje btsun mched zung sogs kyi nang rten dngul sku rnams lha chen nub ngos thil bskor 'phrin
las kyi ma thang ring mo lag bskor bcas pa 'di dang / lcags ri chen mo'i phyir lho'i khris kyi ma thang lag skor bcas gsar bskrun mdzad/ bya khra ma'i khris dang / g.yul
thang bcas kyi ma thang rnams phyis nyams gud che ba nyams gso gsar bzhengs lta bur mdzad pa dang / bstan 'dzin ska zhes pa dkar mo ska skyes grags pa sogs ska rdzong rnams
dang / phyi bskor dang / kha'u'i srin brag yas mas kyi lam bcos sogs sa gzhung gi dbus phebs sgar sgrigs skabs kyi spro khang dang / phyi

gur mjal gur sogs 'bub gnang dang bcas bdag khri rang ngos phebs kyis ru ngar mdzad song ba dang / de mtshungs lha chen lcags ri steng gi zur lcog rnams dang bcas pa'i spen
mu phreng sogs nyams gso legs par gnang song / khrir phebs pa nas phur sgrub dus mdos sogs la tshogs phebs khyug tsam gnang ba las gzhan rgyun du tshogs phebs dang / slob
dpon dbang chos gnang ba sogs ni ma mdzad cing phal cher bsam brling dang / lo shas 'dir yang mdzad pa bcas dmag bzlog lo rim lta bu yin shag la brag dkar bskang gso 'char
can phebs shing / chos rgyal srong btsan sgam po'i rnam thar gyi cha shas rgya bza' bal bza' sogs 'khrab mdzad/ bod blon mgar ba gdong btsan gyi khur bzhes bdag khri
rang nas mdzad de/ khrom dkyil du'ang lo bzhes 'khrab gnang la ltad mo yang de kha che/ khrom thog kyang de gas chod pa'i dper byung song / de nas ring min mgron dbang pha
bu bsad rkyen gyis mdzad dka' dang sku gzugs kyang snyung babs kyis je zhan bcas rgyal khab tu khri 'dzin dgongs zhu bskyangs/ me 'brug zla ba gsum pa'i tshes bcu gcig
la gzugs sku'i dkyil 'khor chos dbyings su bsdus te/ zhing brje ba'i tshul bstan pa/ dgongs rdzogs zhabs rjes rnams phun pho bla brang nas sngon lam bzhin 'grub par mdzad/
nang rten gser zangs las grub pa'i rnam rgyal mchod rten rin po che du ma'i phra rgyan can yab rje dam pa'i nang rten gyi g.yas su bzhugs

su gsol ba 'di dang / lo dus chos byang tshogs yongs nas nA ro mkha' spyod ma'i sgrub mchod dang dus mchod nyin gyi dge rgyun phun pho bla brang nas lo ltar sgrub mus 'di'o/
/de rnams kyis ngag dbang drag shul yon tan rgya mtsho'am 'dzam gling ched rgu dbang sdud kyi rnam thar sgro skur gyis dben pa mdo tsam bshad zin to/ /5 'jam dpal dngos
grub rgya mtsho/rgyal yum snying ri ba'i gdung sras chung ba 'jam dpal dngos grub rgya mtsho ste/ de yang yab kun dga' bsod nams dgung grangs nyer bzhir phebs pa khro bo
zhes pa shing glang zla ba bcu pa'i tshes nyi shur bltams shing / gzhon nu nas yon tan phyi mo bri klog dang / rtsa rgyud brtag gnyis sogs rgyugs sprod rnams kyang rim mdzad
kyis gcen po dang mnyam du dbang chos gsan bzhes rnams kyang rim par mdzad/ rgyun 'don phur sgrub sogs tshogs phebs dang / gsung bshad las rim rnams kyang phal cher
gcen po bzhin mdzad/ nag chur phebs 'grul du phebs/ mjug gos dkar lcang lo 'dzin pa'i skur bzhengs te stod phyogs la thengs gcig phebs par mnga' ris kho char du sri gnon
mdzad dus gnon dong phye skabs ral gri brag rdo la brdab pas me stag 'phro ba dang / rab gnas skabs me tog gi char babs par gleng ba sogs grub rtags 'ga' zhig kyang bstan/
de

nas gdan sar phebs nas lcags glang zla ba drug pa'i nang zhing brjes/ dgongs rdzogs sogs phun pho nas 'grub ngos/ nang rten phun bde slob dpon gyi byang ngos na bzhugs pa'i
rgyal ba tshe mtha' yas pa'i snang brnyan 'di'o/ /sku mched rje btsun ma bgres pa bkras brtsegs su bzhugs pa tshe sbyin dngos grub dbang mo phun bder bzhugs pa chung ba/
kun dga' bstan pa'i nyi ma/ rjes bzhugs 'chi med/ zhal lhar bzhugs pa 'jam dbyangs/ khro khang du bzhugs pa skal bzang chos sgron/ mkhas grub dbang mo de nyid bcas pa/ rin
pho rje btsun 'chi med bstan pa'i nyi ma dang / rje btsun rta dbang la phud pas/ dus snga phyir byon pa'i rje btsun 'di rnams kyang gsung ngag lam 'bras kyis mtshon dbang
rjes gnang mang tsam gsan bzhes dang / kyai rdor gzhi bsnyen phur bsnyen bcas phal che bar mdzad srol ltar dang / bdag khri 'jam dbang sku mched kyi gzung ma thon sras
bdag yum dbang sdud sgrol ma las/ da lta'i gdung sras ngag dbang mthu stobs dbang phyug dang / thub bstan mkhas grub rgya mtsho sku mched/ ngag dbang mthu stobs dbang phyug
gi gzung ma shangs mu zhang bya rig pa'i lcam mo las/ da lta'i gdung sras zung rje btsun mched bcas/ da lta 'tsho zhing gzhes pa 'di rnams byon pa'o/ 'dir smras pa/
/phun tshogs sum rtsen sa la 'phos 'dra ba'i/ /phun tshogs lha yi khang bzang nyams dga' ba/ /phun tshogs nags tshal chu skyes rab bzhad pa'i/ /phun tshogs lha yi gdung

rabs ngo mtshar rmad/ /ces pa rnams kyis phun tshogs pho brang gi gdung rabs byung tshul rnams bstan zin to/ /

sgrol ma pho brang gi gdung rabs bshad pa/gnyis pa sgrol ma pho brang phun tshogs dpal 'bar gyi gdung rabs bshad pa ni/ gong du tshigs bcad mdor bstan gyi skabs su smos pa
bzhin/ yab rje padma bdud 'dul dbang phyug gi gsang yum yongs grags kyi gnyis par bar phug mthong smon nang pa rgyal yum zhing skyong dbang mor grags pa de nyid la gdung
sras kha shas byung yang bgres pa gnyis chung ngur gshegs/1 bkra shis rin chen/gsum pa ni/ yab rje padma bdud 'dul dbang phyug mchog dgung grangs so gsum du phebs pa rab
byung bcu gsum pa'i nang tshan nyid sgrol byed ces pa shing pho sprel lor/ ngag dbang kun dga' theg chen dbang sdud bkra shis rin chen grags pa rgyal mtshan dpal bzang po
nyid bltams pa yin te/ de yang sngags 'chang bla ma de nyid 'jam mgon dbang sdud snying po'i rnam 'phrul yin pa ni/ rje btsun kun bsod bstan pa'i nyi mas/ gdan sa'i gtsug
lag khang rten mchod rnams la mchod 'bul gnas

gzigs mdzad skabs/ bde mchog pho brang du yab rje padma'i mtshan 'chang gis bstan bshad gnang ba'i tshe/ sman khang steng gi gzim spyil mdo'i byang ngos la yod pa'i dbang sdud
snying po'i sku brnyan de la/ 'o kho bo gdan sa'i 'dzin skyong 'di la gdung rgyud kyang 'byon pa dka' zhing byon pa rnams kyang gzhon nu nas gzhan don la phyogs skabs
lus sems shin tu mnar ba'i tshe/ dkon mchog la gsol ba btab cing / bka' srung rnams la gdung rabs myur 'byon gyi 'phrin bcol la brtson par gyur pa na/ dbang sdud snying
po'i sku'i rnam 'gyur 'di bzhin gyi zhal mngon gsum du bstan te/ khyod sa skya'i gdung 'di la de ltar du ngal ba byed mi dgos/ nga myur du 'ong ngo gsung zhing thugs ka nas
'od 'ja' tshon lta bu zhig byung / nged kyi snying khar zug pa'i sne la sngags 'chang gzhon nu gnyis kyang byon byung ba'i dang po 'di gdung mthu stobs dbang phyug 'di
yin pa sku tshe mthar ma phyin/ phyi ma 'di rgyan mchog khri chen bkra shis rin chen 'di yin/ yang shar gyi byang ngos kyi phur sku 'di rnams dang bcas/ dpal chen pho brang
rgyab kyi hor gyi bla ri nag po pha ga'i kha gnon du bris pa yin gsungs pa ni/ don la skyabs rje dam pa dbang sdud snying po'i rnam 'phrul yin pa ma zad stod hor gyi
kha gnon du'ang lung bstan pa dang / yang padma'i mtshan 'chang gi gsung mgur las/ nga sa skya'i sde gog 'dzin pa la/ /re ltos ni snying nang zug khrag ltar/ /rang

cag gi snying gi gdung sel mchog /pha dbang gi mtshan 'chang slar byon pa/ /bu mchog ni bkra shis rin chen dang / zhes sogs dang / gzhan yang 'og tu 'byung ba bzhin lha dang
bla ma rnams kyi lung gis yang yang bsngags pa'i phyir na/ dbang sdud snying po'i rnam thar zhal gsung ma las/ padma 'byung gnas 'phen shugs ma rdzogs pas/ da lta lha 'dre
mi gsum byams pa 'byung / zhes gsungs pas/ rgyal dbang padma ka ra'i rnam 'phrul du nges pas sngon gyi dus na'ang bod la bka' drin che ba'i mchog tu gyur pa dang / 'jam
mgon dbang sdud snying po zhing brje nye'i dus shig dbyar dgun chos thog rgyugs 'bul ba rnams la bdag rkyen du dbang zhig stsol ba'i phyag rgyun bzhugs pa las/ rnam 'dren
dam pa 'di'i yongs 'dzin dpon slob chos grags pa nyid sku gzhon nu'i dus/ deng sang bsgrigs pa'i rgyugs sprod du grags pa 'di nyid rgyugs 'bul mdzad skabs/ dbang de nyid
'jam mgon dbang gi mtshan can nas spyan gsal gyis stsol skabs rgyugs 'bul ba gzhan dag rnams la tshe ril mchod dpon nas bkye pa'i mu nas/ dpon slob de nyid la gnang ba'i
tshe 'jam mgon de nyid rang nas bzhes te/ phyag spar gang bstsal ba dang chabs cig nga yi dge rgan byed dgos gsungs pa'i tshe/ dpon slob de nyid sku na gzhon pa'i stabs
kyis/ ci gsung rgyu yin nam snyam pa'i ngang nas zhag du ma'i bar 'jigs chum me ba zhig byung / deng sang brtags na gdung sras rin po

che 'di'i sku yon pa byed dgos 'di gsung rgyu yin pa 'dra zhes gsungs pa gzhis byes kyi dge 'dun bgres po rdzun mi gsung pa du mas gsungs pa thos/ 'jam mgon dbang gi mtshan
can de nyid slar yang bstan 'gro'i don du dri med lha rigs 'khon gdung du phebs rgyu dang / de ltar phebs pa'i yongs 'dzin 'chol gnang bcas kun gyi mthun snang du grub pa
dang / gzhan yang gter ston mchog sprul bde chen gling pas thugs sgrub bar chad kun sel gyi lung byung las/ bdud 'joms sprul pa mangga lamaH gtsang stod phyogs su 'byung
bar 'gyuraH de dang 'di 'phrad bod khams bdeH zhes slob dpon rin po ches las can dag pa'i 'khor lnga'i nang tshan/ zhang sna nam rdo rje bdud 'joms kyi sprul pa/ gsal bar
lung bstan pa dang / 'o na gong yab rje dbang sdud snying po'i rnam sprul du lung bstan pa dang 'gal lo snyam du dogs na/ de ni rnam par ma brtags pa yin te yab rje dbang
sdud snying po yang / sna nam rdo rje bdud 'joms kyi sprul par lung bstan yod tshul gsungs pa dang / gter lung gzhan las kyang / sna nam skye ba sa skya'i 'thil du 'byung
/ mtha' dmag bzlog pa'i rten 'brel de la yod/ ces sogs mang du 'byung / 'o na yab rje dbang gi mtshan can yang srid bcas pa slob dpon rin po che'i rnam 'phrul du bshad
pa dang / 'dir rdo rje bdud 'joms kyi sprul par bshad pa mi 'gal lam snyam na/ de ni ga la 'gal te/ rtsa rgyud brtag gnyis las/ 'chad pa po nga chos

kyang nga / /rang gi tshogs ldan nyan pa'ang nga / /zhes sogs gsungs pa ltar nges don du ston pa dang 'khor gnyis thugs rgyud gcig gis bsdus par gsungs pa'i phyir ro/ /de yang
gong du smos pa bzhin chu lug lo yab rje sku mched zung dang rgyal yum zhing skyong dbang mo bcas dbus phebs thog ma'i skabs/ rgyal dbang thams cad mkhyen pa sogs mjal
phyag grub nas/ lho gnas su phebs skabs bsam yas chos skyong chen po'i lung bstan du da lta yum gyi lhums na yod pa 'di gdung sras dang / de yang pad 'byung gnyis pa 'gro
mgon dbang sdud snying po'i rnam sprul yin pas mtshan yang theg chen dbang sdud snying por thogs shig ces 'bru dkar gyi me tog snyil ba sogs don du yab rje dam pa'i rnam
sprul tshang mas mthun grub tu 'byung ba bzhin lhums zhugs kyi zla grangs rdzogs nas bdag cag rnams kyi ston pa'i dbang po nyid longs spyod rdzogs pa'i skur bzhengs te/
dpal ldan 'bras spungs su dus 'khor gyi rgyud gsungs pa'i dus chen dang nye bar nag zla'i tshes nyer gnyis la/ dge legs rgya mtsho'i 'byung gnas pho brang du dri bzang
'thul ba/ lha rnams kyis 'ja' 'od dang me tog gi char snyil ba sogs ltas bzang po du ma dang bcas te sku bltams shing / gdan sa'i chab 'bangs rnams kyang nam ltas 'di la
dpag na gong sar 'khrungs sgo zhig yod par gdung sras khyad par can zhig sku bltams par thag chod/ zer zhing dga' ba'i rnam 'gyur ston pa dang / zhabs lha'i rgyab phyogs

kyi sa 'dzin skya bo'i logs der gser bya ngang pa'i tshangs bcas te phru gu rnams sgor thon byung ba dang / gzim chung gi skar khung steng byi'us tshang bca' ba/ chibs rar
rgod ma g.yang 'dzin la rte'u dkar po btsas pa rnams mnyam du byung ba ni/ bdag cag gi ston pa rgyal bu don 'grub 'khrungs pa dang tshul mtshungs par byung ngo / /de nas
yab rje mchog nas/ yum sras rnams la rab dkar lha rdzas srid na ring ba sgron pa dang / skyobs pa 'chi med dbang po lha dgu'i dkyil 'khor du dbang bskur te bkra shis rdzas
brgyad rgyal srid sna bdun rnams gdung sras nyid kyi sku pang du 'grem pa dang / gur mgon khro bcu'i rjes gnang sogs stsol bar mdzad/ gsang rgya bkrol nas brtan bzhugs
kyang gsar rtsom gza' tshes dge bar mang ja'i thog tshogs 'don dang / 'khrungs bsangs rgyas pa phyi lo dus mdos zab ma rnams sngon lam ltar mdzad cing / de lta bu'i gdung
sras de nyid gzhon nu'i rol rtsed kyi dus kyang chos 'chad zor 'phen sogs dam pa'i ngang tshul kho nas dus 'da' bar mdzad pa zhig yod tshod dang / de nas rim bzhin sngon
gyi lung bstan bzhin dpon slob chos grags pa nyid rig gnas slob dpon du bsko bzhag bstsal te/ yon tan gyi phyi mo bri klog sogs dka' tshegs med par thugs su chud/ chos spyod
rab gsal thugs 'dzin skabs rnam rgyal gzungs sngags/ dpal mo gang zhig ma bstod pa 'dod gsol bcas thol byung du gsungs pa sogs ngo mtshar rmad du byung

ba dang / de nas yab rje rdo rje 'chang nas yab chos kyi snying po kyai rdo rje'i rdul tshon gyi dbang rgyas par sku tshe 'di nyid kyi smin byed thog mar bstsal/ de nas yab
mes gong ma'i bzhed srol bzhin/ rtsa rgyud brtag gnyis/ rdo rje phur pa/ dges rdor/ gsang 'dus 'phags lugs/ bdag med ma/ nA ro mkha' spyod/ kun rig sogs/ mngon dkyil rnams
thugs sbyong gis re re bzhin yab rje rdo rje 'chang dang / lho byang las tshan bcas kyi dbus su rgyugs sprod 'bul gnang gis rim gyis dgung grangs drug bdun la rgyud 'don
zab ma/ dgung grangs brgyad par phur sgrub tshogs dbus sogs su phebs/ gar 'cham phyag len rnams kun gyi yid 'phrog par mdzad cing / gzhan yang dges rdor sogs gong du rgyugs
sprod gang gnang so so'i tshogs dbu dang / de mtshams rgyal bas bka' bsdu bzhi pa sdom gsum rab dbye'i gzhung skyor la yang rtag par phebs tshod dang / bar gseng rnams
su yab rje rdo rje 'chang sogs dam pa rnams las snga phyir dbang lung man ngag gsan pa rnams phyogs gcig tu brjod na/ de yang yab rje padma bdud 'dul dbang phyug las/
rdo rje phur pa'i stod las byang chub sgrub dbang dang / smad las drag po sgrol dbang / gur drag nyang lugs/ kyai rdor rgyu dus dang / lam dus kyi dbang / 'jam dbyangs dmar
ser/ gser chos 'jam nag rta phyag khyung gsum/ rje btsun ma ku ru ku le/ dpal mo snying gi gser thig can/ tshogs bdag khyad par ba rnams kyi

rjes gnang / byad grol gser lde/ mgon po zhal bzhi'i rjes gnang / gsang sgrub kyi nyams khrid/ zhal pod rnams kyi lung bcas chos skor yongs rdzogs gsan/ sa skya ngag dbang
kun dga' rgyal mtshan rin chen tshul khrims dbang phyug las/ gsung ngag lam 'bras tshogs bshad cha lag dang bcas pa yongs rdzogs/ bde mchog lu nag zung dang / dril bu lus
dkyil/ bde mchog bong zhal/ gsang 'dus rigs gsum rnams kyi dbang chen/ rjes gnang spyi bka' sgrub thabs brgya rtsa/ zur bka' 'byung 'dul/ phyag rdor u tsya/ 'jam dpal dkar
po/ gza' yum/ gtsug 'bar gser chos 'jam nag gnad bcu gcig dang bcas/ ri khrod ma/ khyung nag sna tshogs yum/ 'jam dbyangs dmar seradang smra seng / seng sgra/ mi g.yo
ba dkar sngon/ rnam rgyal lha dgu/ gser chos seng gdong sngon mo/ dzam ser nag nor rgyun ma ser mo/ jo lugs sgrol ma nyer gcig rnams kyi rjes gnang / chos spyod rab gsal
kyi lung sogs gsan/ gur mgon brag rdzong ma phyi nang gsang gsum gyi nyams khrid rjes gnang rnams dang / gsang khrid be bum rnams kyi lung la sogs pa chos skor yongs rdzogs
gsan/ gser chos mkha' spyod skor gsum/ nA ro mkha' spyod ma'i nyams khrid chos skor yongs rdzogs gsan/ sngags 'chang yig steng gi gtor bsngo chen mo'i bka' srung rnams
kyi rjes gnang sogs kyang gsan/ rje btsun rmol drung 'chi med bstan pa'i nyi ma

las/ sbyong rgyud dkyil 'khor bcu gnyis dang / phyag rdor 'chi bdag 'joms pa/ kun rig gi dbang sogs gsan/ rje btsun a ni drung skal bzang chos kyi nyi ma las/ grub chen brgyad
cu'i byin rlabs/ bla med sgrol ma nyer gcig dang / rnam sras rigs can bco lnga'i rjes gnang sogs gsan/ thar rtse mkhan rin po che byams pa kun dga' bstan 'dzin las gsung
ngag slob bshad cha lag dbang byin rlabs lung pod rnams dang bcas yongs rdzogs/ gzhan yang bir wa pa'i lam 'bras chung bar grags pa gshed dmar spros med kyi dbang byin
rlabs nyams khrid lung bcas gsan/ spyi bka' rdo rjes phreng ba'i dbang chen dngos la zhe gnyis dang / kri ya sa mu rtsa nas gsungs pa'i dge legs su byed pa'i dkyil 'khor
gsum bsnan pa'i dkyil 'khor zhe lnga'i dbang chen/ zur bka' bya rgyud dri med rnam gnyis/ gdugs dkar nyer bdun ma/ spyod rgyud a ra pa tsa na lha lnga / rnal 'byor rgyud
phyag rdor 'chi bdag 'joms pa lha bcu gsum ma/ bla med gsang 'dus ye shes zhabs lugs rnams kyi dbang chen/ gzhan yang byang gter tshe dbang lcags sdong ma/ tshe dbang mda'
'phel ma/ tshe rta zung 'brel rnams kyi dbang rjes gnang skor la/ nyang lugs gur drag gnyan sgrol/ dbyangs can dkar mo/ don zhags lha lnga seng ge sgra ngag gsung grol
bcas pa/ dzam dmar srog sgrub rnams kyi rjes gnang / sa 'jam sbags sgrub/ gang blo ma'i rig gtad/ kun

mkhyen go rams pa'i bka' 'bum gyi lung sogs rgya cher gsan/ nges pa don gyi rdo rje 'chang thams cad mkhyen pa 'jam dbyangs mkhyen brtse dbang po las chos dbang bla ma gsang
'dus kyi dbang lung sogs gsan/ byams pa smon lam grags pa las dpal chen yang dag sa lugs kyi dbang / sam Ta nas gsungs shing bdag med lha nyer gsum ma rdo rje phreng ba
lugs kyi dbang / sgrub thabs rgya mtsho'i rjes gnang lung bcas dang / beg rtse 'khor mang gi rjes gnang sogs gsan/ snying ri khri chen blo bzang bstan pa'i nyi ma las/ byang
gter byin rlabs thugs dbang rgyas pa/ tshe chog 'dod bum lugs sogs gsan/ lcam phu ba 'gro mgon bstan 'dzin blo bzang las/ smin gling 'dod 'jo'i bum bzang dbang byin
rlabs rjes gnang srog gtad lung sogs/ chos skor yongs rdzogs gsan pa dang / gzhan yang gsan thor ma 'khod pa 'dren pa dam pa rnams las dbang lung gsan pa 'ga' zhig yod tshod/
de ltar thos bsam mdzad pa rnams bsgom pas thugs nyams su bzhes tshul snga phyir/ phyag na rdo rje/ 'byung po 'dul byed/ dges pa rdo rje/ rdo rje phur pa/ gur gyi mgon
po/ gnyan mgon zhal bzhi rnams kyi bsnyen sgrub mthar phyin mdzad de/ de rnams kyi nyams bzhes kyang rgyun bton chag med gnang / lhag par yab mes gong ma'i phyag len dbyangs
rol gar 'cham 'don chog dmigs pa'i go don bcas byang chub par mdzad/ dpal chen rdo rje gzhon nu'i sgrub mchod

tshogs dbus gsung bshad kyi dga' ston stsol ba dang / de nas rim pa bzhin/ zla dus so sor gur mgon khro bcu dang / drug cu ma/ sku rim chen mor grags pa'i phur bzlog mgon mdos
zab ma/ rtsi dmar gtor bzlog zab ma/ zhal bzhi pa'i gtor mdos zung 'brel/ rgyal chen bse khrab dang / dmag zor ma'i gtor bzlog rnams kyi zor 'dzin/ lha mo rje khol zung
gi mchod mdos/ gnyan mgon gyi dam tshig bskang ba rnams kyi rdo rje slob dpon gyi khur bzhes mdzad de/ de nas phur sgrub dang dus mdos bla ma gong ma rdo rje 'chang dang
zhal mi gnyis rnams kyi dus mchod rgyud sde khag mang gi slob dpon sogs mang du gnang ba cho ga phyag len dbyangs rol gar 'cham bcas par rang gzhan thams cad la bstan
pa'i mig rgyan du phan par mdzad do/ /de nas nyid kyi dgung grangs bcu bdun pa kun ldan gyi yab rje rdo rje 'chang padma'i mtshan can nyid slar yang gong sa thams cad mkhyen
pa mjal phyag dang dbus gnas len du phebs bzhed skabs/ rje nyid dang yum mchog zhing skyong dbang mo bcas ston 'khor bstar sgrigs kyi phebs lugs rnams chu lug bzhin mdzad
de/ bar lam rong nang brgyud dgon gnas khag gi gnas gzigs sogs rim gnang gis lha ldan du phebs skabs thab bsu/ phebs bsu rtse shod bka' shag bcas nas ja zhus mtshams
dar sogs sngar lam bzhin stsol thog bzhugs mtsher gang du gnang ba ma gsal yang / dga' ldan khang gsar du bzhugs

med dam snyam/ de nas rim bzhin gong sa thams cad mkhyen pa tshul khrims rgya mtsho/ srid skyong mtsho smon gling pa rnams mjal phyag sogs dang / jo shAka rnam gnyis kyis mtshon
gnas rten khyad par can rnams kyi gnas gzigs mchod 'bul khrus gsol rab gnas sogs bstan 'gro yongs kyi bde thabs la phan bzhed rnams grub nas/ gzhung gi zhabs brtan
gnang tshul ma gsal yang mang du gnang bar gzhir grub pa bcas/ gzhung sa mchog nas zur gsos snga phyi bar gsum dang thon phyag mjal sogs bstsal te/ bsam yas sogs lho gnas
rnams su rim par phebs/ de skabs yar lung shel brag rten brten pa bcas pa mjal bar dam pa de nyid dang / gang gi yum mchog zhing mchog dbang mo/ gnas chos grags pa sogs
dpon 'khor rags bsdus shig phebs te/ o rgyan rin po che'i drung du tshogs brgya dang gsol 'debs le'u bdun ma zhal 'don mdzad pa'i tshe o rgyan rin po che'i sku brnyan byin
can de'i zhal bsgyur cing / zhal rgyan 'gul ba ltar mdzad par/ rdo rje 'chang de nyid phyi rol ma dag pa'i snang ngor mnal du cung zad phebs pa dang / dag pa'i snang ngor
'od gsal du mjal bar mdzad pa de'i tshe/ o rgyan rin po che'i zhal dngos su gzigs rgyu yin pa gdon mi za/ de skabs phyi nang gi mi mang las dag min sna tshogs yod pa la
brten/ zhal gzigs kun gyis mthong snang rang ma byung rung / brag phug gi yang thog nas tshe chu dbu thog tu tsheg sgra

dang bcas babs pas/ de'i rkyen gyis mnal sad pa ltar mdzad 'phral/ phyag mthil nam mkhar ston par mdzad pa na/ tshe chu mang rab byung ba rje rang nyid kyis gsol zhing / yang
bskyar gong ltar mdzad pas/ tshe chu thig pa gsum tsam byung ba rgyal yum nyid la 'bul gnang dang / da dung dpon slob de nyid la 'bul rgyu'i phyag gong ltar mdzad kyang
tshe chu ma babs pa dang / rje de nyid bzhugs gdan gyi steng nas bzhengs te/ tshe chu byung ba'i brag ngos la phyag rkyong par mdzad pas/ brag skam po chu byung ba'i rjes
tsam yang mi 'dug pa de la thugs ma tshim pa'i rnam pas slar yang gsol 'debs kyi 'phros mdzad grub 'phral chibs zhal bsgyur te sgar chen du phebs/ de'i sang nyin dpon
slob bzod pa phun tshogs sogs ban tshang pa 'ga' zhig gong gi gnas chen der mjal du byon skabs/ sku gnyer de nyid nas kha seng gi bla ma de o rgyan rin po che'i rnam 'phrul
lam/ yang na o rgyan rin po che'i zhal slob zhig yin pa the tshom gtan nas mi dgos par 'dug ste/ nga yis gnas 'dir sku gnyer byas nas lo mang de tsam song rung / kha seng
gi ya mtshan de 'dra gtan nas ma byung / gong gi phyag phyi sogs nang gi mi mang de 'dra'i khrod na dam sri sdig can kha shas pa de'i skyon gyis ma byung ba ma gtogs/
gnas 'dir bla ma de la o rgyan rin po che'i zhal mngon sum du gzigs rgyur yin pa gdon mi za bar 'dug ces zer/ de skabs ban tshang pa dpon slob bzod pa phun tshogs sogs

rdzun mi zer ba du mas 'phros pa byung gleng 'dug yar 'brog nas sgang brgyud rgyal rtse gud pa grwa tshang du phur bzlog zhig mdzad pa/ zor 'phen skabs skyabs rje dam pa 'khor
tshogs dang bcas pa'i steng gi nam mkhar 'ja' 'od kha dog sna tshogs pa'i gur khyim chos 'byung gru gsum pa'i rnam pa can phub cing / me tog gi char yang babs pas de
phyogs kyi skye bo kun mi phyed pa'i dad pa'i sa la bkod par mdzad pa na/ gang gi yab rje mchog nas/ gces gces ltar ma byed cig ang sku tshe la bar chad kyang 'byung nyen
che/ zhes gsungs par grags pa sogs ngo mtshar ba'i mdzad bzang du ma dang bcas gdan sar phebs nas ring po ma lon par rje nyid dgung grangs nyi shur phebs par chu stag lor
yab rje sku mched gnyis bka' gros mdzad de/ chu yos rigs sras sku mched rnams 'jam dbyangs sa skya paN chen gyi chos khrir phebs tshul gong rdo rje rin chen gyi rnam thar
lo rgyus skabs bzhin dang / de nas yab rje padma'i mtshan can nyid khri 'dzin dgongs zhu mdzad de gdung sras rdo rje rin chen mchog khri 'dzin du mnga' gsol te/ ring min
rje nyid dgung grangs nyer gcig tu phebs pa bcas sku mched gnyis char lha ldan rgyal khab chen por khri mjal du phebs tshul gong gcen po'i lo rgyus skabs bzhin dang /
'di skabs tsam la rje nyid rab byung gnang 'dod thun mong ma yin par yod 'dug kyang yab rje mchog nas sa skya'i gdung rgyud 'di bzhin gangs ljongs yongs kyi bstan pa'i srog

shing du gyur cing / de ltar mdzad pas ga la 'thus kyi bka' bkyon ldog ma nus pa sngags 'chang dge bsnyen rdo rje 'dzin pa'i go sar mi bzhugs thabs med kyi rgyal khab bka'
dgongs/ sngar lo la sing dpung 'jug mdzad skabs/ gangs ri ti se dang / mtsho ma dros pa sogs gnas rten rnams la khrus gsol rab gnas su phebs dgos bka' bsgyur spyi phebs kyis
de bzhin zhu bar stod phyogs la chibs bsgyur gyi gong gsal bka' dgongs rnams dang / mnga' ris skor gsum gyi gdul bya rnams kyi bde thabs la brtson bzhugs skabs gdan sa
'dir rdo rje rin chen nyid khri 'dzin dgongs zhu mdzad par brten/ 'di ga'i lha mi sde 'bangs bcas nas da cha gdan sa'i 'dzin skyong gnang ba po skyabs mgon bkra shis rin
chen 'os pa zhig yin zhes rgyal khab tu snyan phul bzhin bka' dam bstsal bar brten/ yab rje mchog nas gdan sa'i khur bzhes mdzad dgos kyi bka' yig phebs don bzhin gdan
sar shar phebs kyis skyabs mchog de nyid dgung grangs nyer bzhir phebs pa shing sbrul lo mjug g.yul thang 'ong bzhes la dar 'dzugs dang / khri phebs chen mo gnang zin/ stabs
dus mdos zab chung sogs mdzad/ rgyal zla'i gza' tshes dge bar skyabs mchog de nyid bla chen 'phags pa rin po che'i bzhugs khri ga la bar zhabs zung mngon par bkod de/
yab rje grub pa'i dbang phyug ban tshang pa dang bcas pas slar yang gangs ljongs bstan 'gro'i mgon dpung

du mnga' gsol te shis brjod me tog 'thor ba mdzad nas/ dga' ston gyi dpal la rol bar mdzad do/ /de skabs tsam la gong ma chen mo'i bla mchod lcang skya rin po che 'di phyogs
phebs pa yab rje sku mched rnam gnyis mjal ba dang / gnas gzigs sogs mdzad nas rje 'di la zhing skyong rtsa turmu kha'i chos skor 'ga' zhig gsan/ dngul bre chen gcig gis
gtsos 'bul nod bsam gyis mi khyab pa phul zhes kyang grag go de'i sngon tsam du mdo smad khul nas nges pa don gyi thams cad gzigs pa 'jam dbyangs mkhyen brtse dbang po/
'phan yul nA lenDa nas mkhas grub bstan 'dzin snyan grags sogs/ skyes chen du ma rim phebs kyis phan tshun dbang bka' mang po gsan bzhes kyang mdzad do/ /de nas sa sprel
rje nyid bdag mo rje btsun ma bcas lha ldan rgyal khab chibs bsgyur rgyu'i lam gtor sogs sngar lam bzhin rim mdzad kyis/ /'di ga gdan sa nas zla ba brgyad pa'i zla phyed
tsam la sgar sgrigs kyis chibs bskyod de bar lam paN chen rin po che mjal phyag dang / bla brang mchog nas kyang bkur bzos sngar lam ltar zhus shing / de nas rong brgyud
tha skar zla ba'i tshes dgu la lha ldan du phebs/ gzhung sa mchog nas skyid tshal klu lding du thab bsu/ rtse shod bka' shag bcas so sor nas ja zhus mtshams dar 'bul ba
so sor nas mgron gnyer re phebs shing / phebs bsu ba drung skya ser so sor nas bco lnga re bstsal te pho brang sku mdun brgyud bzhugs tshe dga' ldan khang

gsar du phebs/ 'phral sne shan du/ sher spang dga' bzhi sras dang / rtse drung dam chos gnyis bstsal ba dang / mtshams der ja zhus gong bzhin phebs/ bka' shag gi phebs gsol
'bul bar sa dbang dpal lhun ngo ma phebs/ 'di lo lha ldan du rdo rje tsher ma'i nad rim tho bar skyabs mchog bdag mo rje btsun bcas bka' shag bka' 'grel rgyal dbang mchog
gi mjal phyag rtsa 'gangs che ba'i 'khor bco brgyad kyis kun gling du bag sang nyin lnga gnang / mjal phyag dngos gzhir phun tshogs mdun lam brgyud rang re'i gdugs chibs
bshol mtshams dang / gzhung sa chen po'i drung skya ser gyi mjal dar sogs sngon lam bzhin dang / gzim chung bde ldan 'khyil du cung zad bzhugs skabs gsol ja phebs/ de nas
rtse mgron nas phebs brda byung mtshams shar phebs gzim chung nyi 'od mdo sbug mkhan sde chung khag dang che kha'i mjal dar rnams bzhes te srung mdud re gnang srol sogs
sngon lam bzhin dang / de nas gong sa rgyal dbang thams cad mkhyen pa blo bzang mkhas grub rgya mtsho dang / srid skyong rwa sgreng ho thog thu bcas par mjal phyag thog
maNDal rten gsum rnams ljags bshad bcas dang / dngos 'bul sogs sngon lam bzhin mdzad/ bzhugs khrir 'khod nas gsol ja dang 'tshams 'dri bcas phebs/ de nas slar yang sngar
gyi gzim chung du gsol ja dang gsol ston spam che ba bstsal te/ spyi mkhan shag phebs kyis phyag skyes bstsal bar mgul dar phul te

mar tsam phebs skyel du'ang phebs te/ bzhugs mtsher shar bskyod gnang / de nas yongs 'dzin rta tshag rin po che nas gdan zhus kyis tshe dbang lcags sdong ma 'bul gnang dang
/ phan tshun 'bul nod zab du gnang tshul 'dug de nas jo shAka rnam gnyis dang rtser 'phags pa rin po che gser gdung khag bcas yar mchod sprin rab 'byams kyis mchod cing
/ gzhan pa'i gnas gzigs rnams kyang gnang zin nas/ zhag 'ga' nas skyabs mgon srid skyong nang mjal skabs 'di pa'i lugs gnyis khrims srol rnams dus dbang gis 'khyog po'i lam
du gyur tshul sogs gang sa nas spyi dang bye brag gi bstan don gyi zhabs 'gyur dka' ba'i khar dang / nyid kyang shes rmongs kyi gnas sogs gang sa nas gdan sa'i 'dzin skyong
dgongs zhu nan du mdzad pas/ sngon dus sa skya lha mi sde bcas nas mgrin gcig bdag chen nyid rang 'os cig mtshan 'byor pa spyan bstar dang / so so'i dag bsher dang
'brel ba bka' bkyon phebs rigs ltar gnang mod bdag nyid chen po'i phyag 'tshal dang chabs cig spyir bstan pa'i 'phel 'grib/ snyigs dus dmu rgod kyi gnas tshul/ rang nyid
skyes sbyangs kyi blo dman tshul sogs lung rigs dang 'brel ba zhu bar mdzad 'dug zhag shas nas/ rgyal po lhan rgyas te/ bka' blon bshad sgra dbang phyug rgyal po ched rdzong
gis gnang char gser srang gsum kha btags bcas bstsal te/ gdan sa'i khri 'dzin bdag chen mchog nas ma mdzad phyin/ bstan 'gro spyi

sger la gnod tshabs che lugs sogs bka' bsgyur zab brling byin chags can nan tan du phebs shing / lugs gnyis 'dzin skyong gi zhal bkod la mtho dman gang sa nas brtsi 'jog ma
byung tshe 'di gar snyan seng dang bstun nas rgyal khab rang nas rgyab gnon mdzad rgyu yin gsungs pa/ bka' don 'gal med zhu bar mdzad cing de skabs bdag chen nyid gong sa
rgyal dbang mchog gi sku gam du nyin ltar phebs dgos la mdo sngags chos kyi 'bel gtam sogs kyis dus 'da' bar mdzad/ sngon shing sprel lo yab rje sku mched dbus phebs skabs
dpal rtse bstsal gnang yang / shing sbrul lo gong ma bdag po chen pos bod kyi zhib gcod pa chis krung thang ma mngags nas srid skyong mtsho smon gling par dbu nyes kyi
zhor drud du dpal rtse gzhis ka gzhung bzhes gnang ste/ bstan rim gdugs dkar nyer bdun ma'i zhabs brtan chag thabs ma mchis stabs/ lo ltar gzhis rdzong bkar steng nas 'bru
khal nyis brgya re bstsal ba yin yang / 'di skabs rgyal blon rnams nas dpal rtse gzhis phyir log gtan chags bstsal rgyu'i bka' dam bstsal ba dang / gong sa rgyal ba'i
dbang po nas kyang / rgyal blon lhan du/ sa skya bdag chen rin po che la gdugs dkar zhig 'bul dgos bka' phebs la/ sa dbang bshad sgra dbang phyug rgyal pos kyang / de ni
bdag cag gi ston par lha dbang brgya byin gyis gdugs phul ba ltar shin tu legs so zhus te/ gdugs dkar gyi thob bya thob byed rnams ser byes dge bshes lcang bla mar

grags pas bkod de bstsal ba da ltar 'di ga bla brang na yod pa 'di dang / yang 'jam mgon kun blo dbus phebs skabs/ de ring bus rta rtsal ngom rgyu yin gsungs pa'i rnam thar
bzhin/ bdag nyid chen po'i chibs pa rgyun du brling ba yod kyang skabs shig rta skad 'tsher zhing shin tu dkrog nyams dang / me stag gi tsha tsha 'phro ba phyung bar gong
sa rgyal ba'i dbang po nas gzigs par/ bdag chen mchog gi chibs pa dkrog chen de las 'gyogs byams legs tshul bka' bstsal te/ rgyal tshab mchog gling ba'i 'gyogs byams de
bzhin gsol ras bstsal ba de'ang / da lta 'khyer ba'i 'gyogs byams rgya bzo ma che ba 'di yin tshod 'dug gzigs bzos bdag rkyen kyang tshad med pa bstsal/ gzhan yang bka'
shag sogs nas snga bar phyi gsum gyi zur gsos dang / bstan srid zhabs brtan kyang mang du thon zhing / ring min thon phyag zhu gnang gis gsol ston ljags bslog gnang cha sogs
tshad med pa bcas te/ chibs bsgyur skabs sne shan du rdo ring sher spang bstsal/ lho gnas brgyud gzhis rtser paN chen rin po che mjal phyag sogs zhu gnang gis gdan sar
phebs mdun 'dir bzhugs sku ngo rnams dang / rdo rje chos skyong lha mi sde bcas kyi las sne gtso drag gi go rim gyis phebs bsu dang / ser phreng rgyas pa bcas tshoms dmar
du gzhis byes sku ngo/ gzhung sa'i sne shan dang gsol ston sogs sngar lam rgyas par bstsal/ rdo rje chos skyong rnams gtang rag sogs kyis dus 'da' ba'i skabs so/ /

'di skabs tsam la hor khang bdag mor gdung rgyud ma byung bas yab rje mchog sogs nas rgyal rigs shing sa la lta bu dwags po lcang ra ba'i bdag mo khab bzhes kyis mtshan bsod
nams bu khrid du gsol te/ snga dus sgrol ma dmar bzlog lha khang gi byang gi 'khris lcang gseb 'dir spro khang lta bu'i gzim khang stabs bde zhig yod par rje btsun sgrol
ma skal bzang chos sgron gzim khang der 'khrungs tshod dang / de ga'i byang tsam gyi sar sgrol ma phun dpal pho brang 'di bzhin brtag slong sbyangs gsum sogs rgyud sde
nas gsungs pas sa chog dang 'brel rtsa ba nas gsar 'debs mdzad pa 'di ni/ da lta byang ngos dang bde can steng 'og klu lding lcang ra bcas pa 'di rnams yin cing / rab gnas
bcas bdag khri nyid dang chog grwa bcas nas mdzad de/ dbyar bzhugs phal cher 'di gar gnang zhing / dgun thog gzhi thog tu gdan bzhugs skabs lcang skya'i dgongs rdzogs su
sog po chu bzang sprul sku nas dus gcig la rgya dngul rta mig mar grags pa brgya phrag gcig dang lnga phul ba/ tshoms dmar du bla chen 'phags pa rin po che'i bzhugs khri'i
mdun du bzhes shing / phar yang byin rten sogs dang chos dang zang zing gi gnang sbyin zab par bstsal/ lo 'di'i sngon tsam nas bzung sngar phan srol lam med kyang sa
mchod chen mor dge ldan gnam mchod bzhin gyi thog khar mar me phreng ba spor ba dung rgya rdo gsur sogs gtong ba/ lha chen lcags ri'i steng sogs nas gsol 'debs 'ur 'don dgos
lugs

sogs bka' bsgyur dang bcas gsar btsugs gnang / phyi lo lcags khyi zla ba bdun pa'i tshes gsum la yab rdo rje 'chang nyid sku bltams pa'i tshul rgyas pa 'og nas 'byung zhing
/ 'khrungs ston du dus mdos zab ma sogs rgyas par gnang / de dang dus mnyam tsam du hor zla lnga pa'i nang bstan srid spyi bye'i zhabs brtan du zab gsol 'cham gzigs chen
mor grags pa 'di'ang / gong chu bzang ba'i 'bul dngul nas gsar 'dzugs mdzad par grags/ de snga lha chen khyams stod du bka' 'gyur gsung sgrogs dang / phur khang dang / dus
mchod du gnod sbyin rtsi'u dmar po'i gtor sgrub khag gnyis bcas zhag bdun/ phan nyin sa tshogs su tshogs gur dang / 'cham gos gyon 'bag bcas gsar bskrun 'di rnams kyi
gar 'cham nyin gnyis la gtor sgrub khag gnyis kyi zor 'phen rim pa gnyis kyi bar der dbugs ngal nyin gcig bcas mdzad srol/ de bzhin gsar 'dzugs mdzad cing / mchod rgyun bsnyen
bkur bcas zab rgyas mdzad/ gzhan yang bdag nyid chen po de nyid kyi sku thog sgrub mchod dang / gtor bzlog sogs tshogs 'du rnams la rtag par phebs shing / 'di rnams
kyi gtor 'bul dang bstun thog khar rkang gling sngon yod steng tshag shar du grags pa dung rgya rnams 'bud gtong 'di bzhin/ snga dus sgrub mchod khag la gtor bsngo chen
mo tshun nas ma gtogs dung rgya 'bud srol med pa 'dra zhing / phur sgrub gtor bzlog khag bcas la phyi nang gnyis kar 'bud srol dang / de

bzhin du gzhung bla sogs kyi srol bzhin rdo brdar ma dang sur sna bzhes pa 'di nyid la 'cham gzigs dang dus mnyam tsam la byung ba 'dra ba 'di dag gis kar gsar rnying sogs
la kho ba'i brdung tshul rnams/ 'ga' re gzhung bla sogs dang mthun zhing la la mi mthun pa yod pa 'di rnams dang / rgyun gtan bsgral las sogs la brdung ba'i brdar ma drag
brdung 'di rnams sogs mang po rig bcos lta bus bzo gnang las gzhan la cher ma grags sam snyam mo/ /de bzhin du ban tshang pa tshes mchod gtong res 'di bzhin kyang / snga
dus rtsa rgyud brtag gnyis rgyud 'don dang / dgong mo nang mchod dam bdud rtsi gtong lugs da lta bzhin mdzad pa zhig yod 'dug pa sku thog 'di nas byang gter thugs sgrub
kyi tshes bcur bsgyur gnang gis gdangs dbyangs rol mo gsol 'debs le'u bdun ma'i gdangs bcas skyabs mchog rang nas gsar bcos mdzad pa dang / 'di ni gzhung las/ khye'u pha
ma 'bod 'dra'i gdung dbyangs laH pi waM gling bu'i gdangs ltar snyan pa yiH nyin tshan dus drug rnams su gsol ba thobaH gsungs pa la dpag na 'di 'dra zhig rang yin dgos pa
don du skyabs mchog de nyid o rgyan dngos sam/ rnam sprul du gong bshad bzhin mdzad pa 'di dag gis rtogs nus so/ /gzhan chos 'di'i 'byung khungs rdo rje brag sogs su'ang
le'u bdun ma'i gdangs yod skad ma thos/ sngon gsang sngags pho brang zhes pa sngags 'chang grags pa blo gros kyi gzim spyil yin 'dug pa/

rten gtso gu ru mtshan brgyad 'di rnams thil g.yab nub nas bzhes pa sngags 'chang chen po sogs kyi phyag nas yin skad dang / gzhan 'di ga gdan sa'i gtsug lag khang gang yod
kyi slob dpon gyi snang brnyan gang na ci yod bsdus gnang gis 'dir bzhugs su gsol ba yin skad dang / de skabs khul 'dir tshang ma slob dpon la ha cang mos pas tshes bcu
sogs kyang gzhan dang mi 'dra'i gdab shog che ba byung / phur sgrub snga dus gdung rgyud bu slob sogs sus mdzad kyang gcig rang las gnang srol ma mchis kyang / bdag chen
'di nyid kyi dgongs pas sgrub yun zla gang 'gor bas/ de skabs gcig bu de nyid snyung gzhi glo bur ba de 'dra mi srid kyang nges med byung na sgrub mchod 'phro la 'jog pa
las 'os ma che gsungs nas gnyis mdzad srol 'di bzhin byung 'dug pa rnams rang bzhin gyi lo rgyus tsam dang / 'di skabs bdag chen nyid chos sde lho byang gi tshogs 'du spyi
dang / zhal lha dang zhal lha'i mchod 'bul/ bde mchog drug pa tshes bzhi sogs la'ang phebs te/ chos spyod rnam dag skyong bar mdzad cing / sa zhu lag skyangs ma dang /
chos gos me long ma gsol te chos la yang ban tshang pa dang bcas phebs te/ da lta mkhan pos gnang ba'i gsung bsngo rgyas pa bdag khri rang nas bsngo bshad rgyas pa bcas gnang
ba dang / phur sgrub dang dus mdos sogs kyi slob dpon bdag khri rang nyid dang gcung po kun dga' bsod nams gnyis kho nas gnang zhing / sgrub mchod gzhan

gyi slob dpon mang du gnang ba dang / chu byi lo mjug yab rje rdo rje 'chang padma'i mtshan can nyid cung zad sku snyung tshul bzhes par/ zhabs rim mang du sgrub par mdzad
de/ zhabs brtan rdo rje'i re kha dang bcas zhabs pad yun brtan gyi gsol btab mdzad pa lo gcig zhal bzhes mdzad cing / phyi lo chu glang yongs grags kyi dgung grangs re gnyis
dang nag rtsis pa'i lugs ltar na re gsum du phebs pa shing stag 'go zla'i nyer gnyis la dag zhing du gshegs pa dgongs rdzogs mdzad tshul rnams gong yab rje mchog gi lo
rgyus rnam thar bzhin no/ /de nas shing yos lor gor bod sde gzar byung zhing / 'di phyogs bod dmag yar bskyod rnams kyi dmag lam khel ba dang / rang zhabs rnams la 'don
dmag rtsam skyel sogs du ma gal ba/ bdag nyid chen po nyid nas chos srung rnams la bskang 'phrin dmag bzlog sogs mang du gnang bas ring min nas bal bod gnyis chings don
legs 'grig gis/ mnga' zhabs sogs 'gro ba rnams ngan 'gro'i du khaHlas thar ba lta bur gyur to/ /lo snga phyi 'di rnams su bdag cag gi ston pa grong khyer ser skyar gshegs
pa na rgyal po zas gtsang gi mnga' 'bangs rnams la gra khral bcas pa ltar/ bdag nyid chen po 'dis kyang mnga' zhabs rigs rus gtsang ldan rnams rab tu byung ste skal ldan
gyi gdul bya rnams nges 'byung gi 'byor pa dang ldan par mdzad pa dang / mdo sngags so so'i nyams len

rnams kyang spang blang tshul bzhin mdzad dgos kyi bca' khrims la brten chos sde nyi zla zung yang grwa tshogs che zhing bshad pa dang sgrub pa'i bzhed srol da lta'i bar mi
nyams gong 'phel du bzhugs pa sogs/ rnam 'dren gang gi thugs bskyed rmad du bab kho nar zad do/ /sa rta lo gsang bdag dpal chen 'od po 'khrungs pa 'khrungs ston du yul can
ban tshang pas mdos zab sngar lam bzhin gzigs phul/ gzhan yang sa mo lug gi lor dbus gtsang gi bstan 'gro'i bde thabs rgya chen bsgrub phyir lha ldan phyogs su chibs zhal
bsgyur skabs gtso bor sde 'khrug byas pa'i nyes grib sel thabs rme brtsegs kyi sgrub thabs khrus chog bcas la thugs brtson lhag par che zhing / jo shAka rnam gnyis sogs
la mchod 'bul thugs smon gang mdzad kyang / 'khrug rtsod zhi ba'i gsung kho na mdzad pa sogs rgyun dang mi 'dra ba'i thugs ngal che cher mdzad/ de nas mi ring bar 'phan
po khul gyi dgon sde spyi dang / bye brag lcang gling chos sde nas gdan zhu dbu nan mdzad par brten/ de phyogs su chibs zhal bsgyur te lcang gling chos sder phebs 'phral/
lha ldan nas rgyal blon rnams kyis 'phral du lha sar phebs dgos/ de yang dge ldan 'dus spyi rnams nas/ gzhung sa'i gzhis lhag cig tu la phug sogs dbyar zas kyi lab gzhir
brten/ smon lam chen mor ma phebs pa de legs sgrig mdzad dgos gsal ba'i zhu yig 'byor byung 'phral/ bstan 'gror dgongs pa'i thugs bskyed

bzang pos bskul te/ myur bar chibs zhal bsgyur gnang gis 'dus sder dbu mang rnams la smon lam chen mo 'di nyid spyir yang bstan 'gro yongs dang / der 'du ba po rang rang rnams
kyi bde thabs bla na med pa zhig yin pa dang / 'jam mgon chos kyi rgyal po'i mdzad chen bzhir grags pa'i nang nas gnad che shos yin pa sogs gang sa nas phebs dgos tshul
mdo rgyud lung dang sbyar ba'i rdo rje'i bka' nan chen po bstsal bar/ 'dus sde rnams nas kyang gus zhen drag pos bka' don dang len zhus shing / de mthun rgyal blon rnams
la'ang gang ci'i mdzad sgo rnams kyi legs 'chos kyi bka' rgya chen bstsal bar brten/ tshegs med legs 'grig byung ba sogs mdor na/ sde 'khrug sogs kyi gleng gzhi rtsa med
gong du de dag zhi ba'i thabs rim kho na la thugs brtson mdzad pa sogs/ dus gsum sgrib bral du gzigs pa'i 'dren pa bla na med pa zhig yin pa ni sems ldan kun gyis rtogs
bya'i yul yin no/ /yang de skabs tsam la yin shag la/ srid skyong skyabs mgon sbug mgul la snyung gzhi thu mo che zhig bzhes skabs rnam 'dren dam pa nas ljags chu phul
zhing / srung 'khor byin rlabs sogs mdzad pas snyun las grol te gzigs bzos bdag rkyen tshad med byung ba dang / bal po'i dpon po zhig nad kyis mnar te 'chi la thug pa'i tshe/
rgyal blon rnams nas mi 'chi ba'i thabs sa skya bdag chen mchog nas ma mdzad phyin/ 'dir shi na bod khams yongs la gnod tshabs che bas de

bzhin dgongs dgos zhes zhus pa na/ bdag nyid chen pos bka' bsgo byin rlabs nad bdag la gtor ma sogs mdzad pas bal po'i dpon nad las thar te/ sa skya bdag chen gyis bdag 'chi
ba'i 'jigs pa las bskyabs par gyur to/ /zhes gsol zhing dad gus kyis 'bul nor bsam gyis mi khyab pa phul ba dang / skyabs mgon rtse shod nas kyang legs gsol stobs pa sogs
bsam gyis mi khyab pa dang / skye 'gro mchog dman kun gyis bdag chen rin po che la nad de ga'i skyon ye nas ma byung bas so skye tha mal ga la yin zer/ 'di ni nges par
slob dpon rin po che'i gangs can gyi mgon skyabs su sprul par gdon mi za'o/ /'di skabs kyang mjal phyag sogs dang sngar lam sne shan thab bsu skyel chibs zhabs/ sne shan
lam yig zur bzos sogs sngar lam bzhin bstsal ba'o/ /de nas gzhung zhabs ji snyed mdzad dgos rnams grub ste thon phyag sogs sngar bzhin zhu gnang gis sngar lam lho gnas gzigs
te gdan sar phal cher sngar bzhin gyis gdan sa chen por phebs tshul sngar bzhin dang / 'di skabs bzhugs gnas rdo ring du gnang zhing / sne shan kyang de nyid yin skad/
yang lcags bya lo lha ldan du zing gzhi cung zhig byung bar bdag nyid chen pos bab bsed zhu yig rten bcas khungs so sor phul bas 'dus sde rnams mi phyed pa'i dad gus la
bkod de/ zhu lan legs pa dang / maNDal rten gsum bcas phul zhing / slar zing gzhi je gyes su song ba na/ gzhis

rtse spyi khyab mkhan po/ bla brang phyag mdzod no mi han gyis gtsos gtsang khul gtso drag rnams dang / bod gzhung am ban zung bcas nas kyang chings sgrig la phebs dgos 'byor
don bzhin dang / sgo rum ye shes mgon po'i drung du brtag sgril mdzad pas/ byon pa legs tshul thon pa bzhin/ bdag nyid chen po lha ldan rgyal khab chen por phebs/ rtse
shod am ban bcas la 'byor phyag mdzad/ de skabs bzhugs gnas ra shag tu mdzad de/ sa dbang bshad sgra dbang phyug rgyal po dang / bdag nyid chen po gnyis thog mtha' bar gsum
gyi bka' mchid mol te/ chings sgrigs kyi zhabs 'degs su lha sa bla brang gi yang steng tshoms chen du/ drung spyi sogs che btsan khag mang dang / bla ma las sne sogs
brgya phrag lnga tsam tshogs pa'i dbus/ bkra shis lhun po nas sngags chen/ gsol dpon mkhan po sogs dang / ser smad sngags grwa dang bcas pa'i las sne sogs bar mi mtha' dag
lhan rgyas mdzad/ bdag nyid chen po bzhugs khri padma ra ga'i mdangs ldan shin tu mtho brtsegs yod pa'i steng du gdan drangs te/ sku gzi mdangs 'bar zhing 'gying bag gi
tshul dang / thugs g.yo med ngang nas/ der yod kun la zhal dkyil gyi 'dzum mdangs ngom bzhin par spyir sems can gyi las mthu dang / bstan pa'i sku gegs yin tshul sogs bka'
'dom la 'dus che ba kun gyi rna dbang du 'jebs pa dpag med mdzad pa dang / slad char yang snying sngon du yi ge phul ba ltar tshang mas

dgongs 'jags zhu gsungs pa na/ kun kyang mi phyed dad pas thal mo snying khar zum/ de nas 'bras spungs pa'i dbu bzhugs zhal ngo sgo byed dang / dge ldan khri pa'i phyag mdzod
gnyis kyang rim bzhin stan las langs te snga phyi'i byung rkyen mtha' dag zhib par gsol/ dge bshes zhig nas chos kyi 'bel gtam dang bcas zhu ba/ so so la rang rang gi
bsam pa dang mthun pa'i bka' bsgyur bsam gyis mi khyab pa gnang / bar pa gong gsal rnams nas kyang zhu 'degs mdzad/ de rjes bzhi sder rgyal blon sogs dang / ser byes dbu
dmangs sogs la'ang gong ltar bka' slob snying gi bdud rtsi bstsal/ de nas zhag 'ga'i bar la yi ge'i lam nas bden rdzun gtan la dbab pa sogs sku ngal khyad du bsad de sgrigs
'dum mdzad/ de dus phar byon tshur byon skabs khrom tshogs 'bum du longs pa dag nas kyang sangs rgyas dngos slob dpon rin po che sa skya bdag chen mkhyen/ mkhyen/ bdag
cag zing gzhi 'di las bskyab tu gsol/ zhes du ma lab cing gsol ba 'debs pa dang / dmag mi rnams nas kyang mjal phyag ma byung dogs nas 'tshangs byed de 'byon lam mi shong
ba lta bur byung / de nas so sos bdag chen rin po che'i bka' la don 'khyol zhu bar thag chod mtshams/ glo bur du rkyen ngan lta bus ma sgrib pa/ re zhig dbus lho phyogs
su phebs te/ dgon sde rnams la rab gnas mchod 'bul so so'i 'dod 'char gyi chos bka' mang 'gyed bslab khrims nas

brtsams te bshad sgrub kyi nyams len thugs zhen mdzad dgos kyi bca' khrims sogs kyang mdzad/ yar lam paN chen thams cad mkhyen par mjal phyag legs pa dang / bla brang zhabs
pad nas kyang gus 'dud kyis nang lugs gsol ston rgyas gshom dang bcas gsungs gleng zhib rgyas mdzad/ rim bzhin gdan sa chen por phebs te chos srung rnams la gtang rag 'bul
ba sogs sngar bzhin mdzad/ gtsug lag khang du rten bzhengs sogs ji ltar mdzad tshul ni/ shing byi lo snron zla'i nang rgyal yum dam pa skal bzang bde skyid bu khrid dag
zhing du phebs par dgongs rdzogs spyi dang / dbu rtse gtsug lag khang du rje nyid dang chog grwa bcas nas dpal ngan song sbyong rgyud kun rig gi cho ga sta gon dang dngos
gzhi rdul tshon gyi dkyil 'khor la brten pa'i sgrub mchod nyin grangs du ma dang / lho byang tshogs yongs nas bzang spyod sogs smon lam grangs mang tshogs 'don/ phyi lo
dbu rtser lam 'bras bla brgyud zhal skong du rje rdo rje 'chang padma bdud 'dul dbang phyug gi snang brnyan rin chen gnyis pa las grub pa 'di'ang rgyal yum de nyid dang
gdung sras sngon du gshegs pa bcas kyi nang rten chabs cig yin par gsungs shing / sngon dus gtsug lag khang der dbyar dus rlon gyis gnod tshabs che bar gnam g.yab lcam gang
gnyis ka ring gnyis bcas gsar bskrun mdzad pa dang / gzhan yang mchod rdzas gsar sbyor mang du mdzad/ chos byang la dgon gsang sngags bde chen gling dri

gtsang khang nyams shin tu che bar rmang nas gsar bskrun dang / nang du sman bla'i dkyil 'khor blos bslangs/ nye 'khor grwa shag rnams dang / nyams gso gsar bzhengs lta bu
mdzad pa yin yang / dgon gnyer rim pas bdag tshags dag min la brten mchod rdzas rnams kyang bor brlag sogs chud zos su btang ba/ dpon khungs rim pa nas thugs zhib dang rgyab
gnyer ma mdzad pas/ da skabs ming gi lhag mar gyur pa de ltar dang / lha chen chos grwa'i byang ngos rten brten pa bcas gsar bskrun mdzad pa dang / rje btsun kun bsod
bstan pa'i nyi ma'i dgongs rdzogs su snga dus kyi rnam rgyal sku 'bum nyams gso dang bum ldir la grang gser 'jim byugs/ mchod khang bkod legs sngar bas bzang ba/ gzhan yang
de'i rgyab kyi theg chen chos rje'i phyi rten dang / 'khon sku 'bum/ 'bum thang steng 'og shAka bzang sku 'bum sogs la nyams gso dang / bde mchog pho brang gi bla ma
lha khang / steng gi mgon khang nyams gso gsar bskrun lta bur mdzad pa dang / zhabs brtan lha khang gi gzim spyil 'dzam gling 'od 'bar gyi nub ngos kyi gyang logs la/ 'gro
mgon chos rgyal 'phags pa'i rnam thar bkod legs rab mdzes bris par mdzad pa ni rje nyid kyi sku tshe 'dir rten bzhengs kyi thog ma yin pas/ dam pa 'di nyid kyis lugs gnyis
kyi mdzad 'phrin rgya cher 'byung ba'i rten 'brel yang dag go /gzim chung nyi 'od du gzhon nu rol rtsed skabs kyi thugs dam 'cham mgon lcam

dral zung dang / gnyan mgon zhal bzhi pa bcas bzhugs pa'i gzim spyil mgon khang shar/ sngon du song ba bzhin g.yu khar ra mo che'i gtsug lag khang gi byang du bsti gnas phun
dpal rten brten pa bcas dang / lhag tu yab rje grub pa'i dbang phyug dang / ngag dbang kun dga' rgyal mtshan zung gi sman sku byin rlabs gzi 'bar sprul pa'i gandho la chen
po'i nub byang mtshams su/ yab rje rdo rje 'chang padma bdud 'dul dbang phyug gi gdung rten dri gtsang khang sngar bshad pa bzhin rgyal yum zhing skyong dbang mo'i nang
rten dngul gdung khyad 'phags/ lha thil khyams stod du gdung zhing gshegs kyi nang rten/ gu ru rin po che snang srid zil gnon gser zangs las grub pa'i thugs kar yab rje
pad ma'i mtshan can gyi phyag bzo 'khrul med slob dpon rin po che'i sman sku bzhugs pa/ lha rtse bla ma lha khang du stod hor sogs mtha' dmag gi kha gnon du yab rje padma'i
mtshan can gyi sman sku nang gzungs su de nyid kyi gdung tshwa ci mang dang / rig byed lha mo'i snang brnyan thugs kar bzhugs pa'i sku 'dra shin tu byon gtsang ma log
'dren zil gnon du grags pa rten bzhengs mdzad rigs rags tsam dang / gzhan yang sgar chen gyi gdan sa yul chen 'dzam gling kun smon dang / yab rje dbang sdud snying po'i
gzim spyil sbu gzhis dang / bzang ldan chos sde sogs la'ang nyams gso dang / dge 'dun rnams la bca' khrims sdom pa sogs yab mes gong ma rnams kyi mdzad spyod kyi rjes su
slob par mdzad do/ /

de lta bu'i dam pa de nyid rig pa 'dzin pa'i sdom pa gsum gyis thugs rgyud bcings te/ gong du brjod pa bzhin bsnyen sgrub gyi rim pa mang du gnang ngo / /rgyun du yang / dpal
sa skya'i thugs dam bir srung dang lam zab phyi nang gnyis re dang / lam rgyas bsdus zung / de steng dril bu lus dkyil lam/ nA ro mkha' spyod gang rung bsnan pas bzhir
grags pa rnams dang / 'byung po 'dul byed/ srung 'khor rdo rje brag rdzong ma rnams chags med dang brgyad/ bcu bzhi nyer gsum nyer dgu rnams la sgrub mchod gtor bzlog sogs
phebs skabs su de nyid dang / gzhan du mgon khang so sor bskang gso ched phebs kyis chag med mdzad/ gzhan yang tshes gsum dus mchod/ rmug chung sogs su'ang chog grwa dang
/ nang gsol zhes pa nyer spyod mchod chab sogs sku 'khor gsol gzim gang rung nas gtong rten rnams zhing ma brjes bar du gnang skad 'dug pa sogs thugs nyams su bzhes pa
las da gzod grub 'bras sngon du brnyes zin pas/ grub mtshan mngon shes sogs ni byis pa mtshar skyed tsam las dper na lo legs na rtsa dang phub ma zhar la byung ba 'dra
bas dam pa rnams dges par gyur dben yang rang cag gdul bya dman pa rnams kyi ngor cung zad gong du brjod zin pa dang / gzhan yang sku gzhon nu'i dus su nyin ltar 'bras sil
zhal dkar re 'bul dgos pa/ nyin gcig cung 'gyangs pa gzigs nan che ba dang bcas zhal dkar 'bras bcas zhabs lha'i rdo gcal nang du

sing sgra dang bcas 'phangs par mdzad kyang / zhal dkar chag skyon lta ci 'bras kyang ma bor bar grags pa dang / bsam brling du yab rje mchog nas sgrol khang gsar bzhengs kyi
rab gnas mdzad skabs khams mo zhig gis g.yu zhig phul ba ming la ci zer gsungs pas/ ye shes sgrol ma zer zhus te/ sku 'khor rnams la bdag rkyen sprod gsungs kyang khams
mo dgon pa'i mar tsam nas rlung 'tshub tu yal bar/ yab rje mchog la zhus pas gcen gyis rab gnas mdzad pas ye shes phebs rtags yin gsungs/ gong gi snang brnyan gyi thugs
kar bzhugs pas g.yu khar mo che'i sgrol ma'i lo rgyus dang mtshungs pa'i ngo mtshar gyi gnas mchis/ yang gzhung sa'i zhabs brtan sing dmag sogs kyis 'tshe ba zhi phyir las
mgon pu tra'i gtor bzlog mdzad pas zor 'phen skabs rwa zor phyir log pa na ga nas byung cha med pa'i khyi nag snying dkar zhig glo bur du byung ste/ rwa zor khar khur
nas dgra phyogs su rtse bstan te bzhag song ba de yod kun gyis mthong bar grags pa sogs grub mtshan bstan tshul rags pa dang / bsam brling smon bde ba'i dgag pa legs ldan
la khyod kyi pha na ba drag gam gsungs pa la/ bdag kha sang nas 'gro rgyu ma byung lags zhus pas/ 'o na do nub nges par 'phrad par gyis gsungs/ de bzhin byas pas de'i nub
mor 'das song ba kho na re/ skyabs mgon chen po'i thugs rje mngon mkhyen ma gtogs 'chi khar pha bu 'phrad pa med zhus tshod bcas de 'dra'i rigs mang

du snang yang 'dis mtshon par bya'o/ /'chad pa nyi ma'i 'od zer gyis gdul bya'i blo gros kyi pad tshal 'byed pa'i tshul yang snga phyir gsung ngag rin po che smin grol gyi
gdams pa thengs gsum tsam gnang / mgon po'i chos skor sogs dang lung man ngag mang du gnang ba'i dngos slob kyang / gang gi sku mched sngags 'chang kun dga' bsod nams sku
mched yab rje rdo rje 'chang kun dga' snying po mched zhal zung gang gi rigs sras rje btsun rnams dang / 'jam mgon mkhyen brtse dbang po gong dkar mchog sprul/ chos sde
nyi zla zung gi mkhan slob rnams dang / gzhan yang gong ma bdag po chen po'i bla mchod lcang skya rin po che/ chu bzang sprul sku/ lcang lung sprul sku/ brag g.yab no mi
han/ sde dge rgyal sras bla mas mtshon gangs can gyi dgon gnas so so'i mkhan po/ de dag gi bu slob yang slob sogs kyis 'dzin ma'i khyon 'dir khyab par rgyal bstan ji srid
gnas kyi bar du 'phrin las rgyun mi 'chad do/ /rtsod pa rdo rje'i me char gyis log lta'i ri bo snyil tshul ni/ spyir rtsod pa zhes pa rang gzhan gyi grub mtha'i gzhung gang
yin dpang du btsugs te rgol snga phyi rnam gzhag gi rgyal bstan dag par sgrub pa bzhin la 'jog pa la dam pa 'di nyid nas dngos su rtsod pa ma mdzad kyang brgyud nas sdom
pa gsum gyi phyag len spyi dang bye brag gsang sngags kyi dkyil 'khor bri thig rgyan gtor bzo dbyangs rol cho ga phyag len gang la yang rgyud dang grub chen gyi gzhung
dang /

bla ma gong ma dag gi mngon dkyil sogs gzhung lugs rnams dang / mthun mi mthun gyi dag zhur yang dag mdzad/ gal te mi mthun pa 'dug na lung rigs rnam dag gis rgyab gnon dang
bcas tshar bcad de phyin chad de rigs mi chog pa'i bka' nan dang / gal cher lus longs spyod thog bka' nyes sogs bstsal te bstan pa'i mig rgyan la phan par mdzad pa shin
tu mang ba dper mtshon na/ deng dus bdun pa'i bskul res zhes pa 'di snga dus med kyang bdag nyid chen po de nyid kyi sku dus su tshogs phebs dang slob dpon rtag par gnang
skabs ban tshang gzhon gras dang bsnyen song rnams nas 'don chog dang dbyangs rol rnams blor chub yod med sna tshogs la brten re re bzhin zhu dag dang 'brel phyin chad
de bzhin mi 'byung ched bdun pa'i phur sgrub zla gcig ring gzhon gras rnams la bskul res 'di bzhin 'dzugs gnang la brten/ deng sang slob gnyer yar skyed 'di bzhin byung 'dug
pa sogs kyis shes so/ /rtsom pa sdebs legs kyi phreng bas rgyal bstan mdzes par mdzad pa yang / spyir rtsom pa zhes pa yi dam gyi lha dang sangs rgyas byang sems la bstod
pa rtogs brjod sogs dang rgyal gsung mdo rgyud rab 'byams kyi dgongs pa dang 'brel ba'i bstan bcos la sogs pa 'phags bod du byon pa'i paN grub rnams kyis mdzad pa bzhin
nus tshe rtsom pa kho nas kyang yi dam lha yi zhal mthong ba dang / gnas lugs kyi don rtogs pa la sogs pa 'byung bar gsungs kyang / de las ldog pa'i kun

slong gzhan la sma phab 'dod dang / rang nyid che 'dod kyi nga rgyal/ rang bzhin drang po ma yin par rtsom pa sogs la ni phan yon med pa'i khar nyes pa ches lci bar sgrub byed
las dgos pa gang yang med kyang / bdag nyid chen po 'dis ni mang po brtsams par mdzad kyang / yab rje rdo rje 'chang sku mched sogs rje rang nyid kyi dbu bla rnams kyi
brtan bzhugs gsol 'debs mang ba dang / sgrol dkar tshar lugs 'od zer drug sbrags kyi cho ga rje 'di nyid nas chos sde lhor zla re bzhin tshes gnyis la gsar 'dzugs mdzad
pa'i chog sgrigs/ kun thub 'khor lo'i rab gnas/ zab gsol 'cham gzigs chen mo'i gtong gzhi dang / 'don chog gi deb/ nang gsol skabs sogs la mkho ba'i chos srung khag gi gsol
kha 'phrin bskul la sogs pa mang du bzhugs tshod rnams rgyal bstan spyi dang bye brag la phan pa dang bde ba'i 'phrin las kyi mdzad sgo rags tsam las zhib pa ni/ rnam
thar phyi mor yang ma 'khod pas ham rdzun gyi phreng ba sgrig ma nus pas re zhig de tsam la bsdus nas/ da ni re zhig gzugs sku chos dbyings su bsdus pa'i tshul ni/ dgung
grangs zhe gnyis su phebs par khro bo zhes pa shing glang lo shar ba na/ gtsug lag khang dang mchod rten sogs kyi nyams gso rnams kyang ma grub dogs pas thugs brtson che
bar mdzad pa dang / spyir yang lo snga phyi 'di rnams su khul 'dir bla brang khag dang / drung rigs/ chos sde lho byang sogs snyigs lnga'i rang mdangs brdol ba dang 'byung
po'i cho

'phrul lta bus/ phan tshun phyogs lang dpung sgrig byed phyogs kyis bdag khri la yang brtsi min sna tshogs zhig byung 'dug pa/ sngon du gong sa mchog dang rgyal blon sogs kyi
bka'i phebs sgo bzhin rgyal khab rang la snyan seng mdzad tshe bka' zhib dang 'brel byed gte rnams ther 'don gyis bskal pa bde 'jam yong ba gzhir grub kyang / de bzhin
gnang tshe bla brang khag rnams dang / chos sde rnams ni phan tshun bla slob gnas su gyur pa'i dam sel sogs la dgongs nas snyan seng sogs ma gnang yang / 'di bzhin du rtag
par gyur tshe sa bstan chos srid dang / ma 'ongs gdung rgyud rnams kyang chos srid kyi 'phrin las mdzad bkag la dgongs pa de skabs kyi gzhis rtser rta khal spyi khyab
pa mkhan chung chos bzang dge 'dun la bka' mol gyis bla khag las byed/ lho byang las sne/ drung rigs bcas par gong sa rgyal dbang thams cad mkhyen pa'i bka' bkod bzhin/ bdag
chen rin po che'i bka' gnang thod bcing zhu rgyu'i gan rgya mthu mo che zhes pa 'jog dgos byung 'dug pa sogs dang / de skabs rnams su sku mdun pa rnams la bka' phebs
su'ang / da cha dam sel gyi dbang las rang gzhan mtha' dag ngan song gi rgyu las mi 'da' bas ca zing gi yul las ne'u gseng gi spras pa'i spang ljongs sam bas mtha' zhig tu
skye ba blangs pas 'gab ces yang yang gsungs kyang bdag cag gi ston pas/ kun dga' bo la de bzhin pa ni 'dod na/ bskal pa'am bskal pa'i bar du

bzhugs par nus so/ /zhes yang yang gsungs kyang / kun dga' bo bdud kyis rna ba khebs nas ci yang ma zhus pa bzhin don du bstan srid kyi sku gegs bdo bas gang yang zhu ma spobs
pa'i khar/ rtse phyag ye shes pa la de don rang nyes pa yong gi min nam snyam pa zhus tshod sogs dang / yang dam pa de nyid kyi gsung las/ sngon dus yab rje rdo rje 'chang
gzhan don du gshegs skabs/ da khri chen gzhi thog tu byon cing gsungs pa na/ kho bos phyag 'tshal dang 'brel lo gnyis gsum brtan bzhugs kyi yid smon byas pas yab rje
mchog nas nga lus na so rgas pas bsdod na ci la phan/ khyed rang yang khri thog tu sdad ring jus lam sogs gang sa nas phun sum tshogs pa byung / khri thog yun ring por
ma byed gsungs pa'i lo dus da lo rdzogs kyin yod gsungs pa dang / yang gzhi thog pho brang gi sku sger gyi phyag rdzas rnams kyang / sgrol pho dang zhabs lha sogs su spo
ba dang / sngon nas yod pa'i khri thog pa'i thugs mkho rnams de khar bzhag gnang gi zhal bkod mdzad pa la rgyun dang mi 'dra ba'i rtags 'grus che ba mdzad/ yang skabs shig
tu gzhi thog nas zhabs lhar byon pa'i tshe/ kun ra nas gnas der spyan cher gzigs te/ da phan skyid po rang byung / da ni ga ler sku bzhugs gnang gsungs pa ni/ mkhan chen
ngag dbang chos grags kyi rnam thar dang mtshungs pa dang / yang skabs shig gsungs las mdang nub gnyid dang 'od gsal 'brel ba'i ngang las nub phyogs bde ba can du phyin

pa'i dag snang shar te/ de nas yab rje grub pa'i dbang po dang / yum mchog zhing skyong dbang mo skal bzang bde skyid bu khrid bcas kyang bzhugs 'dug pa/ yab rje rdo rje 'chang
gi gsung las/ 'o khri chen kyang byon pa shin tu legs/ da 'di rang du bzhugs shig gsungs pa'i mod la gnyid sad pas thugs yid dga' skyo 'brel ba'i ngang las/ gzhan dang
mi 'dra ba'i rig pa dwangs sing nge ba zhig byung ba gang yin ni ma shes/ zhes zhabs 'bring pa 'ga' zhig la gsung pa na/ bde ba can dang seng ge bris cha dang mtshungs
pa lags sam zhus pas/ bris cha ni mtshon byed tsam yin/ de lta'i zhing khams ni brjod du med pa'i ngo mtshar che nges shig gda' gsungs pa ni sa lo chen po dang rje btsun
rin po che'i rnam thar dang mtshungs/ yang lha bzo ba dbu mdzad rnam rgyal la/ bstan ma bcu gnyis kyi zhing bkod 'di dang 'di bzhin bris shig gsungs pa'i bka' gnang bzhin
bris zin pa/ gzigs rtog phul ba na/ 'o 'di la rgyab zung dgos pas drung rams pa zhig la sprod/ 'di la tsha brag kyang yod do gsungs/ phyis brtag tshe brtan ma bcu gnyis
rnams gdan la bzhugs shing / gzhon pa rnams spa ra lta bu zhig na 'dug pa'i zhal bkod mdzad 'dug pa bod khams skyong ba'i gzhi bdag rnams la'ang da ni bzhugs shig gsungs
pa'i brda dang / de nyin sku 'khor rnams la de ring shin tu skyid po rang 'dug khyed rang rnams lhod par sdod gsungs/ de'i sang hor lugs smin drug

zla ba'i mkha' 'gro 'du ba'i dus kyi tshes nyer gcig la sku rlung gi snyun gzhi lta bu'i dbu phran tsam snyung ba'i tshul bzhes te/ rdor sems kyi sgom bzlas mdzad pa dang /
de nas cung zhig nas 'da' kha ma'i rnal 'byor zab mo gsal 'debs par mdzad de/ nyi zla'i rlung dhu tA'i nang du bsdus te/ rnam kun mchog ldan gyi stong nyid dang / mchog
tu mi 'gyur ba'i bde chen ro mnyam par/ 'od gsal phyag rgya chen po'i ngang du mnyam par bzhag nas/ thun mong gzugs sku'i bkod pa chos dbyings su bsdu ba'i tshul bstan/ de
'phral mkhan khri bkra shis chos 'phel nas thugs dam zab mo'i gsal 'debs zhus thog de nas tshes nyer lnga'i srod la dge ldan gnam mchod kyi thog khar snang gsal sogs kyi
mchod pa sbrengs shing / dung rgya gling rdar ma bsu sna sogs rol mo'i cha byad sna tshogs sgra snyan gyi phyogs kun khyab pa dang mnyam du gong 'od gsal las zung 'jug
gi skur bzhengs te/ dpa' bo mkha' 'gro'i tshogs kyi mdun bsus shing / mdo nas bshad pa'i bde ba can nam sngags nas bshad pa'i mkha' spyod rig 'dzin gyi gzhal yas khang du
spyan drangs par gyur to/ /de nas sku spur longs sku'i chas su bzhugs su gsol ba'i mdun du sna lnga'i mchod sprin rab 'byams bcas/ dge 'dun bzhi gras bla mchod la sogs pa
gzhung sger sogs nas dgongs rdzogs don ldan sgrub cing skabs der phun phor yang snyan 'bul zhus tshod la/ de 'phral skyabs mchog kun dga' bsod nams

ngo phebs kyis mchod tshogs dang bcas spur mjal gnang thog thugs smon dang bcas spyan chab kyang mang gsil gyis/ ngos kyi jo lags 'di bzhin bsod nams kyi ra bar ma chun tshul
gyi thugs ngal mang gnang bcas dgongs rdzogs rnams kyi bka' bkod bskyangs pa dang / de nas phun phor phebs te gsol 'debs rigs kun khyab bdag 'di bzhin skad cig la ljags
rtsom gyis de nub mang ja'i steng tshogs chen du zhal 'don du bstsal/ de skabs yab rje rdo rje 'chang nyid rdo rje phur pa'i ljags bsnyen bzhugs skabs yin pas a lce drung
rje btsun skal bzang chos sgron zhabs 'bring drag gras nas 'gan 'khur byas te/ dgongs rdzogs kyi rigs dang khri 'dzin gyi las dam yig rigs sogs kyang de nyin rang phul
bzhes gnang tshod dang / sku gdung bzhugs pa'i steng der bla bre med pa/ sngon thub bstan yangs pa can gyi mkhan rnying nas bla bre de sku gdung yid bzhin nor bu'i dbu thog
tu phul bas gdung der ches skyon chung skyon med par sngon du bzo bo mkhas pas tshad pa bzhin legs par 'grig cing / rje btsun rdo rje rnal 'byor ma dang / kyai rdo rje'i
sgrub mchod/ zab mo bla ma'i rnal 'byor la sogs pa'i thugs dam gsal 'debs/ rgyal dbang thams cad mkhyen gzigs chen por gsung rten 'bul ba dang chabs cig gser snyan sgron
pa sogs dang / hor zla bcu gcig pa'i tshes gsum nyin ser phreng zab ma dang bcas sku gdung rin po che sprul ba'i gandho la chen po'i phur khang du mchod tshogs kyi

dbus su gdan drangs te/ thub bstan lha chen gyi mkhan po byams pa bkra shis chos 'phel nyid kyis rdo rje phur pa la brten pa'i dus mtha'i cho gas byin zar zhu sbyong mdzad
'phral/ zhugs rang bzhes lta bu'i ngo mtshar gyi tshe'ang / nam mkha' shin tu sngo dwangs pa la me tog gi char babs pa sogs byung zhing / de nyin sna lnga'i stong mchod/
'dus tshogs su bla ma mchod chog mjam mang ja dngul 'gyed/ ngan slong rnams la sbyin gtong rlabs po che spyi sger nas bstsal/ tshes lnga nyin gdung rus rnams zhabs lhar spyan
drangs te mchod 'bul khrus gsol bcas dang / de ltar gdung rus rnams la yungs 'bru lta bu'i ring bsrel dang / rje btsun gong ma lnga/ dbang lha skor gsum/ thub pa'i dbang
po'i sku bzhugs khyim bcas dang / rnal 'byor dbang phyug 'jam dbyangs la sogs pa dang / hU~M yig la sogs pa yig 'bru'i tshogs rnams dang / byang chub mchod rten la sogs
pa rten gsum 'bur dod dang / ri mo'i rnam pa can la sogs pa dad ldan gyi gdul bya rnams kyi bsod nams kyi dpal du bskrun par mdzad do/ /de rnams gdung rus rnams rgyud
sde rnams nas gsungs pa bzhin dri bzang dang bcas btul te/ gdung tshwa bla ma yi dam sangs rgyas byang sems/ chos srung nor lha dang bcas pa'i sku par grangs med par btab
ste/ gser gsol phul nas/ sngags 'chang kun dga' bsod nams kyis rab gnas mdzad/ phyag rgyas btab nas tshogs kyi dbus su bzhugs su gsol/

de ltar dgung zhag nam rdzogs bar bla ma mchod chog kyai rdor sgrub mchod dgung zhag bdun re'i mtshams dang / skabs 'gar 'dus tshogs su 'gyed mang ja/ kun rig cho ga sogs dang
/ dgung zhag gsum bar sngags 'chang bla ma ngag dbang kun dga' bsod nams tshogs dbur phebs te/ gsang sngags bde chen gling gi 'dus tshogs dang bcas pa'i rdo rje phur
pa'i rdul tshon gyi dkyil 'khor sgrub mchod zab mo zhag bdun mdzad pa dang / de nas bzung lo ltar rgyun 'dzugs kyi phur pa sgrub mchod/ dus dran gyi mchod 'bul gser sdu bcas/
dgung zhag thim nyin stong mchod rten gsum rnams la snyan dar/ 'dus tshogs su mang ja 'gyed/ ngan slong rnams la sbyin gtong sogs dang / lo de'i zla re nyin ltar chos
sder kun rig cho ga mang ja/ brgya mchod bcas dang / gzhan yang skyabs mgon rgyal dbang rin po ches gtsos skyabs mgon rtse shod/ paN chen thams cad gzigs sogs la 'bul tshan/
ngor sogs dbus gtsang gi dgon gnas rnams la mang ja 'gyed bsngo rten sogs zhib par de dus kyi thor gsal zhing / de nas yab rje mchog bcad rgya rdol nas/ gzhung sger
nas nang rten rin chen gnyis pa dang / gdan khri chos 'khor zangs las grub pa'i byang chen mchod rten nang gzungs ring bsrel rnam bzhi spyi bye brag bdag chen de nyid kyi
gdung rus la khang bzang gi nang thub dbang grong zhud ma rang byon shin tu gsal bas mtshon rtsa ba'i lha tshogs kyi snang brnyan du

ma byon pa rnams btul te/ gdung 'dam las spar ba'i bla ma chos srung nor lha'i sku du ma dang / khro phu byams pas dga' ldan nas phab pa'i thub dbang lha bab mas mtshon gser
sku dang sman sku 'grel bzhi bcu byin can rnams bzhugs pa la rin po che du ma'i phra rgyan gyis mdzes pa/ lha chen du yab rje padma'i mtshan can gyi nang rten gyi g.yas
ngos su zhal shar bstan du bzhugs pa 'di nyid la/ yab rje mchog nas rab gnas bsdus pa lan du ma/ rgyas pa zhag bdun bcas bstsal bas/ slar chu stod zla nang gza' tshes dge
bar bdag khri ngag dbang kun dga' bsod nams/ chog grwa ban tshang pa dang bcas pas rdo rje phur pa la brten pa'i rab gnas shin tu rgyas pa/ zhi rgyas kyi sbyin sreg grol
nyin phyi bskor la me tog 'thor ba/ lha chen glo bur la gos sku zhal phye'i mchod 'bul dang / gtsug lag so sor yang sna lnga'i mchod pa brgya phrag du ma dge 'dun dang
skye bo'i sde la dngos 'gyed sogs rgya che ba dang / lo dus kyi sku mchod du gzhung sger nas dpal chen rdo rje phur pa'i sgrub mchod rdul tshon gyi dkyil 'khor zhal phye
stee zhag lnga / dus chen nyin ser 'du ja thug zhal bskor skabs dgos pa'i bzang gos kyi mchod phreng bcu gnyis mtshan pa gsar bskrun sogs/ mdor na dpal ldan bla ma dam pa
rdo rje 'chang nyid kyi zab dgongs yongs su rdzogs thabs rgya che ba'i thabs la brtson par mdzad tshul mdo tsam bshad pa ste/ de rnams kyis bdag chen sngags 'chang mangga'i
mtshan can gyi mdzad

pa'i cha shas cung zad bshad zin to/ /de nyid dang yab yum gcig pa'i a lce drung rje btsun skal bzang chos kyi nyi ma ni rjes su zhabs byang du bzhugs shing thugs dam kho na
la brtson pa rnam sras sogs kyi chos skor 'ga' zhig 'chad spel mdzad pa po de nyid dang / sring mo bgres pa kun bsod bstan pa'i nyi ma zhes yongs grags su btsun mo spel
du bzhugs pa'i btsun mo'i rje btsun du grags pa de dang / sring mo chung ba rjes su zhabs lhor bzhugs pa'i mchog gsum 'phrin las dbang mo zhes pa de nyid dang / sku mched
chung shos sgrol steng du bzhugs pa 'chi med dpal gyi dbang mo'am/ yongs grags su bla ma dpal la zhu ba bgres mo de nyid bcas 'di dag kyang rgyun gtan sbas pa'i rnal 'byor
mas bzhugs te lam dus lam zab sgrol chog brag rdzong ma gur drag sogs dang / phur chung gtor bsngo bskang ba thugs dam ma bcas chag med mdzad pa kho nas kyang dngos su
mthong ba bcas thugs dam la brtson zhing / sku sger gyi phyag rdzas phran yod dag kyang gang gi yab yum rnams kyi dgongs rdzogs kyis mtshon rnam dkar kho nar 'byor gtong
mdzad pa sogs dam pa'i ngang tshul kho na lhur bzhes mdzad do/ /2 kun dga' snying po/de lta bu'i bdag chen mangga'i mtshan can de nyid kyi rigs bdag yab

rje padma'i mtshan can gyi bka' bzhin gsang yum bgres pa hor khang gsar pa skal bzang dpal gyi sgrol ma las/ rje btsun 'chi med nyi zla dbang mo las gdung sras ma byung zhing
/ de rjes yab rje rdo rje 'chang padma'i mtshan can gyi bka' bzhin slar yang dwags po lcang ra ba bsod nams dpal sgron bu khrid gsang yum du bzhes te/ mngal gsol mtshan
'dogs bcas mdzad kyang / sa skya pa'i gdung rabs gtsang ma 'di bzhin gzhan dang mi 'dra bas shin tu phebs dka' ba dang / sngon du gdung sras gnyis byung / snyigs lnga'i
'gro rnams bsod nams kyi shugs chung bar brten/ zhabs ma brtan par bdag chen nyid nas yab rje grub pa'i dbang phyug padma bdud 'dul dbang phyug la gdung rabs myur 'byon
gyi 'phrin bcol gsol 'debs kyi bskul ma mdzad pa/ yab rje mchog nas kyang zhal bzhes te rum steng 'og sogs gdan sa 'di nyid kyi chos srung ye shes pa dang dbyer med pa dngos
su bzhugs pa'i mgon khang rnams su 'phrin bcol mdzad de/ grol nyin brtag dpyad zhu gnang skabs yab rje mchog gi bka' las/ gces gzhan ni yong mkhan mi 'byor 'dug spo bo
shugs ldan yong ba yod do zhes bka' stsal ba drang don tsam las don la/ byang chub sems dpa' phyag na padmo 'chang ba nyid dmu rgod gdul dka' sems can 'dul ba'i slad du
mi'i gzugs su sprul par lung bstan pa yin te/ rgyal chen rdo rje shugs ldan rtsal zhes grags pa de 'phags pa spyan ras gzigs dang ngo bo

dbyer med pa ni/ rnying ma rgyud 'bum gras su rin chen sna bdun bya ba las/ dol rgya dol rgya zhes pa 'di/ /thar lam log pa ma yin te/ /ngo bo thugs rje chen po'o/ /zhes gsungs
pa ltar de skabs su sa skya pa yab rje bsod nams rin chen dang / khyad par 'jam mgon kun dga' blo gros zung nas gdan sa chen po 'di nyid kyi bstan srung gras su mnga'
gsol bar mdzad de/ gsol mchod rgyas par gnang yang/ snyigs dus rgyal ba'i bstan pa srung ba la/ /rgyal chen khyed las lhag pa'i mthu rtsal ni/ /bdag gi lan brgyar btsal
kyang ma rnyed pas/ /zhes sogs gsung pa'i rgyu mtshan yang/ 'phags mchog thugs rje chen po spyan ras gzigs 'di nyid ni/ rgyal kun brtse chen thugs rje'i rang gzugs/ 'gro
ba sems can kun gyi phan bde sgrub pa la ma ltar lhag par brtse gdung che ba zhig yin na/ 'di yi mtshan thos pa dang gzungs sngags thos pa tsam gyis kyang ngan song gsum
gyi sdug bsngal las sgrol bar gsungs pa sogs phan yon tshad med grangs med pa mdo rgyud rin po che du ma las gsungs pa rnams/ 'dir tshang ma 'brir la langs pas mtshon pa
tsam dang/ gzhan yang de skabs sa lugs kyi bstan 'dzin 'gran zla bral ba rmor chen rdo rje 'chang dang/ rdo rje brag rig 'dzin chen po/ gnas sar 'jam mgon kun dga' legs
'byung sogs nas kyang bstan srung mnga' gsol gyi bsngags brjod kyi me tog yang yang 'thor bar mdzad pa dang/ de skabs kyi gnas

chung chos skyong chen pos kyang/ 'di la mtho 'tsham byed mi nyan rdo rje shugs ldan rtsal bya ba yin gsungs pa sogs spyan ras gzigs kyi sprul pa yin pa la sus kyang bsnyon
du med pa ma zad/ bdag chen mangga'i mtshan can de nyid nas thugs mnyam 'od gsal lha bla'i lung bstan gang yin yang gong du brjod pa bzhin da lta'i bar la gsar btsugs mdzad
pa sa mchod du grags pa/ dge ldan lnga mchod bzhin gyi pho brang lho byang/ bla khag chos sde khyim bdag dang kha ba can gyi mchod me'i phreng ba tshar du dngar ba dang/
pho brang rnams kyi rtse nas dung rgya gling rnga zlum bsur rna sogs sgra snyan yid du 'ong ba du mas mchod pa dang/ snga dus lha chen lcags ri khar dge 'dun bgres gzhon
med nas gdung shugs drag po dang bcas/ rje btsun brtse ba chen po kun dga' snying po de nyid kyi gsol 'debs 'ur 'don du ma gdangs dang bcas mdzad srol mchis pa rnams
kyi byin mthus ring po ma lon par yab rje rdo rje 'chang de nyid yum gyi mngal du phebs par/ de nyid kyi rnam 'phrul la ni 'chug pa med la/ dus phyis yab rje rdo rje 'chang
rang nas kyang ngos thang stong rgyal po dang gnyis med yin zhes nyams ldan gyi tshul du zhal gyis bzhes pa rnams kyang/ sprul gzhi 'phags mchog pad dkar bzung ba kho
na ru nges pa rnyed pa dang/ de yang yab rje padma'i mtshan can gyi lung bstan stsol skabs yum gyi lhums su ma zhugs gong du yin 'dug pa ltar phyis 'khrungs tsam nas da lta'i
bar

mgul yang cung zad 'dzer nyams che ba sogs sngon rgyal chen 'di nyid mkhas grub chen por bzhugs par gzhan gyis phrag dog gis bkrong skabs mgul du dar rdzong phul ba sogs kyi
mtshon byed yin pa kun gyis brjod pa sogs dang/ don du slob dpon rnal 'byor gyi dbang phyug bIr ba pa dang/ gong gi thugs sras sa skya pa chen po kun dga' snying po grub
chen thang stong rgyal po rnams thugs rgyud gcig pa yin pa lung gis kyang grub ste/ de yang bla ma sa chen 'di nyid bltams nas ring por ma lon pa/ bla ma gnam kha'u pa
de nyid kyi sku pang du bzhes shing 'di ni 'phags pa spyan ras gzigs kyi sprul pa nges pa yin cing rnal 'byor dbang phyug nyid du'ang mi 'gal ba yin no/ /zhes gsungs pa 'di
yis grub pa dang/ de rnams dang grub pa'i dbang phyug thang stong rgyal po dang thugs rgyud gcig pa ni grub chen nyid kyis bzhes pa'i gter lung las/ zhi ba thugs rje chen
po dang/ /drag po khro rgyal dbang chen gnyis/ /dbyer med gcig tu 'khrul pa las/ /sku yi cha lugs zhi ma khro/ /zhes sogs gsungs par grub pas na dpal kye rdo rje'i bshad
rgyud saM bhu Ta las/ gar mkhan dag dang ri mo bzang ltar snang/ /gang zhig drug pa zhes pa'i sangs rgyas de/ /gcig pu nyid ni du ma'i gar mdzad do/ /zhes pa ltar/ rgyal
ba khyab bdag rdo rje 'chang nyid kyi brtse chen thugs rje rang gzugs su shar ba ni/ rgyal sras sa bcu'i dbang phyug gi tshul bzung ba gang nyid dus snyigs ma lnga bdo
bas kyang cher bdo ba'i

dus su rmu rgod kyi sems can shin tu 'dul dka' ba rgyal ba gzhan gyis gzigs pa cung zad lhod par gyur pa na/ 'phags mchog phyag na pad dkar 'chang ba nyid snying stobs lhag
par bskyed de/ phyogs bcu'i rgyal ba sras dang bcas pa'i drung du tsog pur 'dug nas/ phyag thal mo sbyar te dpa' bo snying stobs chen po dus gsum du/ /gshegs rnams rnam
thar bdag nyid kho na'i bzlum/ /sras bcas rgyal bas yal bar dor ba yi/ /rmu rgod ma dul bdag gis 'dul bar shog /ces gsungs pa'i thugs bskyed dam bca' btsan pos nye bar drangs
re/ bsam bzhin skye ba bzhes pa yin pa la sus kyang bsnyon du med de/ deng dus skye bo 'ga' zhig gis kyang gang zag che ge mo 'ga' zhig la rgyu mtshan gang yang med
bzhin du sangs rgyas byang sems sam bla ma gong ma 'di dang/ 'di'i rnam 'phrul lo zhes u tshugs kyis long ba 'khar 'dzugs kyi rnam thar skyong ba rnams la ni snying po gang
yang med cing rang gi de nyid bstan par zad do/ / de ltar lung bstan pa bzhin 'di bzhin lhums su zhugs te/ rab byung bcu bzhi pa'i nang tshan thung mong zhes pa lcags
pho khyi lo'i gro bzhin zla ba'i tshes gsum gyi nam langs la sgrol ma phun tshogs dpal 'bar gyi bla brang du ngo mtshar ba'i ltas dang sku bltams 'phral yab rje rdo rje 'chang
bkra shis rin chen dpal bzang po mchog nas yum sras zung la bkra shis pa'i lha gos dang / phyag g.yas sras kyi dbu gtsug tu bzhag nas a u bhruM zhes thugs smon dang

bcas gsung zhing / de nas gsang rgya sogs yun ring mdzad nas gza' tshes dang bstun/ rje btsun sa skya pa'i yab chos grub pa'i slob dpon chen po dze ta ri'i lugs kyi rgyal ba
tshe dpag med lha dgu'i dkyil 'khor du dbang bskur ba zab par mdzad/ de nas bkra shis rdzas brgyad rgyal srid sna bdun rnams gdung rgyud rin po che'i sku pang du 'grem
par mdzad de bsngags gsol dang shis brjod rnams rgyas par mdzad pa dang / yab rje mchog nas brtan bzhugs gsar rtsom mdzad de/ de nyin gdung sras tshogs phebs rnams dang /
ban tshang pa sde tshogs kyis 'khrungs bsangs rgyas pa'i sa dang / chos sde lho tshogs yongs nas mang ja'i thog bcas par bsgrigs 'don mdzad do/ /gdung sras 'khrungs pa'i
dga' ston du 'go zla'i nang du dus mdos zab mo sogs sngon lam bzhin rgyas par mdzad/ de lta bu'i gzhon nu de nyid dbu gdugs ltar phub pa/ dpral ba dbyes che ba/ spyan zim
bur gzigs pa la sogs pa mtshan dpe'i cha mthun gyis spras shing / byis skad sogs cher mi gsungs shing thugs rgyud shin tu dul ba bcas/ de skabs kyi zhabs 'bring pa rnams
kyang bla ma 'dis bdag skyid du bcug ces bsngags brjod kyi me tog 'thor ba byung skad dang / de nas dgung grangs

bzhi lnga tsam la yab rje rdo rje 'chang nas sku tshe 'dir phung khams skye mched sogs gsar du brnyes pa'i tshul bstan pa rnams/ lha'i ngo bor gdod ma nas gnas pa gsal btab
pa sogs rgyud ma smin pa yongs su smin par byed pa'i thog mar bla na med pa'i gnyis med rgyud dpal kyai rdo rje dang / ma rgyud badzra ki la ya sogs kyi rdul tshon gyi dkyil
'khor du 'jug par mdzad de/ zab gsal gnyis med kyi dbang gis smin par mdzad pa dang / 'jam mgon sa paN gyi thugs dam gyi rten 'jam dbyangs rtsod rgyal ma sogs kyi drung
du mchod tshogs dang bcas/ yab rje mchog nas 'jam dbyangs smra seng gi rjes gnang bstsal te/ thu mi sam bho Tas/ bslab pa kun gyi gzhi 'dzin cing / /rig byed smra ba
rnams kyi rgyu/ /ming tshig brjod pa kun gyi gzhi/ /yi ge'i sbyor ba bshad par bya/ /zhes gsungs pa ltar/ yon tan gyi phyi mo gser bris gong ma rim byon gyi phyag dpe de
nyid la brda sprod par mdzad pa tsam gyis dgongs shing / de nas yongs 'dzin dmigs sman grong pa'i drung rams pa grags pa rab rgyas bsko bzhag bstsal te rim bzhin chos spyod
rab gsal/ rgyud 'debs chen mo/ rtsa rgyud brtag gnyis sogs thugs 'dzin rim par mdzad thog dgung grangs bdun tsam la yab rje mchog dang chos byang las tshan rnams kyi sar
brtag gnyis rgyugs 'bul gnang ste/ sngar lam bzhin rgyud 'don zab ma'i tshogs dbur phebs shing / de nas dgyes rdor dang rdo rje phur pa/ bde gsang 'jigs

gsum rgyugs sprod rim mdzad kyis so sor tshogs dbu dang / khyad par dgung grangs dgu par phur sgrub zab ma'i tshogs dbu sngon lam bzhin thog mar phebs te/ phyag len sogs kun
gyi yid kyi padmo dbang med du bzhad par mdzad pa dang / nyid nas 'byor ba'i grangs ldan gyi dgung grangs du son pa'i yab rje mchog dang / yum mchog rje nyid dang gcung
po gsang ba'i bdag po dgung grangs thabs shes kyi grangs su phebs pa dang / rje btsun skal bzang chos sgron bcas sa mo lug gi lo gtso cher gong sa thams cad mkhyen par mjal
phyag gis mtshon dbus phyogs gnas rten mjal bar chibs bsgyur tshul rnams gong yab rje bkra shis rin chen gyi rnam thar skabs bzhin dang dbus phebs chibs bgrod bde ldan
gyis 'khor zin nas/ yab rje mchog nas kyai rdo rje'i bshad rgyud gur nas gsungs pa'i las rgyas pa'i lha gsum gyi nang tshan phyag na rdo rje 'byung po 'dul byed kyi rjes
gnang dang / gur lha brgyad zhal bzhi bsnyen dus/ dur bdag pu tra'i zur bka'/ dkar bdud kyi rjes gnang sogs bstsal te/ 'byung po 'dul byed kyi bsnyen pa zla gcig lhag tsam
dang bcu cha'i sbyin sreg bcas mdzad pa dang / de nas yab rje rdo rje 'chang nyid nas gzhi thog tshoms dmar du/ rje nyid dang / rje btsun a lce drung skal bzang chos
sgron sogs sku ngo rnams dang / chos sde lho byang nang chen/ ri khud zur sbug lha 'bri ba/ bka' bzhi pa/ rta nag thub bstan pa/ chos lhun pa

sogs 'dus pa'i tshogs la 'jigs bral dpal ldan chos skyong gi bzhed gzhung gsung ngag rin po che lam 'bras bu dang bcas pa 'di la tshogs slob gnyis las tshogs bshad kyi nyams
khrid snang gsum skabs bla ma brgyud pa'i rnam thar phal che ba/ brgyud pa'i khyad par gnyis ldan gyi sems bskyed slob ma rjes 'dzin/ yab rje rdo rje 'chang nyid ljags
bsnyen kha gso zhag bdun dang / de ring slob mas bsags sbyang / skyabs sems yig brgya maNDal bcas thun bzhir bcad pa'i nyams bzhes dang / de nas dbang gi mngon par rtogs
pa brgyad dang ldan pas rgyu dus rdul tshon gyi dkyil 'khor du dbang bskur ba mchod chas zab ma chog grwa dang bcas pa mdzad/ de nas rgyud gsum gyi nyams khrid sngon 'gro
rnam gsum dang / bla ma'i rnal 'byor/ dngos gzhi lta khrid dbang bzhi so sor lam lta ba/ grub mtha' mda' kha ma/ bar do 'bras bu dang bcas/ mthar thug sku lnga mngon du
gyur tshul bar mkhan chen ngag dbang chos grags kyi yig steng nas gsan cing / de skabs rnams su thos bsam gyi sgro 'dogs gcod pa dang / des mdzad pa'i snang gsum skabs chos
byung tshul dang / lam gyi khog phub rnam bshad sogs dang / rgyud gsum skabs dam tshig rnam bshad/ bum dbang gi lam phyi nang bskyed rim skabs phyi dkyil rnam bshad gsang
chen bstan pa'i 'od phreng nas dang / nang dkyil dbur rdo rje slob dpon gyi zab mo lus kyi dkyil 'khor du dbang bskur ba da lta lam dbang du grags pa bcas

gsan/ lam 'dus thun gnyis chag med mdzad cing/ gsang dbang gi lam gyi sngon 'gror bdag med ma'i byin rlabs/ gzhan yang lam 'bras cha lag lam zab phyi ma'am thun mong ba dang
/ lam zab nang ma'am thun mong ma yin pa'i byin rlabs rnam 'joms bir lugs kyi byin rlabs/ rten 'brel srung ba'i byin rlabs/ sgrub pa lung sbyin/ gsang bcu'i rgyas gdab/
mgon rkyang rjes gnang bcas gsan/ gzhan yang lam 'bras skabs der rjes gnang dang / byin rlabs sogs gsan gras/ grub chen brgyad cu'i byin rlabs gnang skabs grub chen so so'i
snang brnyan grangs chen bla brang nas slob bu rnams kyi re skong du gdan drangs te byin rlabs so sor 'grig gnang mdzad par grags shing / gzhan yang yab rje rdo rje 'chang
de nyid las snga phyir gsan pa rnams phyogs gcig tu brjod na/ spyi bka' sgrub thabs brgya rtsa/ jo lugs dang bla med sgrol ma nyer gcig gnyan sgrol yan lag drug pa/
ri khrod ma ser mo/ 'jam dpal dmar ser/ 'jam dkar/ 'jam dbyangs smra seng / gang blo ma'i rig gtad/ sa 'jam sbags sgrub/ dbyangs can dkar mo/ bcu gcig zhal gtso rkyang /
seng ge sgra/ phyag rdor u tsya/ phyag rdor gtum po/ rta mgrin skyer sgang lugs/ thub dbang gnas brtan bcu drug rnam 'joms ba ri lugs/ gser chos mkha' spyod skor gsum/ dmar
po skor gsum/ dmar chung skor gsum/ 'jam dpal nag po gnad bcu gcig gi sgom lung dang

bcas pa/ seng gdong sngon mo/ rdo rje khyung khra/ dzam dmar srog sgrub rnams dang / mgon dkar yid bzhin nor bu sogs kyi rjes gnang dang / dpal chen rdo rje phur pa'i stod
las byang chub sgrub dbang dang / smad las drag po sgrol dbang / nyang lugs gu ru drag dmar gyi byin rlabs/ 'khor lo bde mchog spyod pa'i rdo rje lugs kyi dbang chen/ dril
bu lus dkyil gyi dbang / rnal 'byor gyi rgyud thams cad rig pa'i dbang / phyag rdor 'chi bdag 'joms pa lha bcu gsum gyi dbang / phyag rdor gos sngon can gyi rjes gnang
sogs dang / gur gyi mgon po'i khro bcu thun mong ma yin pa'i rjes gnang sngon 'gro'i rdo rje'i brag rdzong ma/ phyi nang gsang gsum gyi nyams khrid/ gsang khrid lha dgu'i
rjes gnang sngon 'gro/ de'i rtsa gsum 'khor lo lnga la brten pa'i nyams khrid/ gzhan yang gur lha brgyad thun mong dang / thun mong ma yin pa gnyis/ lha bcu gnyis thun min
gnyis/ lcam dral lha gsum/ pu Ta'i zur bka'/ dud sol phyi sgrub dang gsang sgrub/ zangs gri skor gsum/ tshar lugs zhal bzhi bsnyen dus/ dkar po tshe 'phel rnams kyi rjes
gnang / tshe dbang mda' 'phel ma dang / tshe rta zung 'brel gyi dbang / byad grol gser lde chos dbang gter ma drang srong log 'dra'i pa la'i rig gtad/ gnod sbyin rtsi'u
dmar po'i srog gtad sogs mang du gsan/ lcags bya lo yab rje rdo rje 'chang nyid lha ldan du/ dga' 'bras drung gsum dang / ser byes rwa

sgreng sogs nang 'khrugs skor la bar sdum du chibs bsgyur skabs dang / rje nyid nas dbyar dgun chos thog phur mdos sgrub mchod sogs la rtag par phebs shing / dgung grangs bcu
gsum pa'i tshe kyai rdo rje'i gzhi bsnyen zla ba drug lhag tsam dang bcu cha'i sbyin sreg bcas mthar phyin par mdzad skabs thugs nyams 'od gsal sogs la bla ma dang lhag
pa'i lha dbyer med pa'i byin rlabs dang / grub brnyes kyi rtags mtshan mngon du gyur pa gdon mi za zhing / tshur mthong gdul bya rnams kyi snang ngor yang / snga dro zhig
skya ga 'dra ba'i bya zhig gis da lta sku drag rim pa bzhi pa'i rgyag byed mu men gyi tog zhig khyer te/ dpyad rgya khang gi skar khung gi khra ma'i steng bzhag song ba'i
brda tshig dpyad dka' yang don du mu men ni rin po che'i rigs te/ des na bem dngos gang la yang tog gi mtshan pa ni mdzes pa'i rgyan dang / de'i rigs su mtshon byed yin
pa bzhin des na 'dod 'byung rin po che sngon po ni/ sbyang gzhi tha mal pa'i zhe sdang dag pa mi bskyod pa'i rigs su gsung pa bzhin/ don du dges pa rdo rje mi bskyod pa'i
rigs dang rigs bdag tha mi dad pa'i mchog thun gyi dngos grub brnyes pa'i brdar mkha' 'gro ma 'phur 'gro'i gzugs kyis dngos grub sgo skyel du byung ba ni/ shin tu ngo
mtshar ba'i rnam thar du nges so/ /de lta'i tog 'khrul med de ni sa mdzod tshe bkras la yod tshul gsungs 'dug sku mtshams bcad rgya grol nas bsnyen song rgyugs sprod du
grags pa/ gsang

'dus mchod sprin rgya mtsho bdag med ma'i mngon dkyil nA ro mkha' spyod ma'i sgrub dkyil sogs dang / rdo rje phur pa chos skyong gur zhal rnams kyi gtor gzhung / bskang ba
'gos lugs bstod snying rnams kyi rgyugs sprod sngar bzhin gnang ste so so'i tshogs dbur phebs par mdzad cing / de nas nyid kyi dgung grangs bco lngar phebs pa shing byi gro
bzhin zla ba'i nang / nyid kyi yum mchog bsod nams dpal sgron bu khrid sku gshegs par/ yab sras zhal rgyas te gshegs rdzogs rnams rgyas par mdzad cing / khyad par dbu
rtser lho byang tshogs yongs nas/ thams cad rigs pa'i rdul tshon gyi dkyil 'khor sgrub mchod sogs mdzad tshul rnams yab rje mangga'i mtshan can gyi rnam thar bzhin dang /
'di tsam zhig la yin nam/ tshe rta zung 'brel gyi bsnyen sgrub mdzad tshod 'dug thugs nyams 'od gsal lta bu'i snang ba 'di kun khang khyim ri sogs 'dus byas bcas kyis ma
bsgribs pa stong pa nyid lta bu/ yab rje padma'i mtshan can gyi dges rdor gzhis bsnyen skabs kyi gzigs snang lta bu'i mur grub chen thang stong rgyal po phebs byams 'dra
mor phebs pa gzigs snyam dang / yang skabs re mdun gyi nam mkhar grub chen thang rgyal nyid la sangs rgyas byang sems kyis bskor ba'i gzigs snang sogs du ma byung ba yab
rje mchog la zhu gnang mdzad par/ da lan bsnyen mtshams gzhan dang mi 'dra ba byung ba sku tshe ring po yong ba 'dug ces gsungs/ 'di lo phur sgrub skabs tshogs dbus su dge
'dun zhal

zas kyi rnal 'byor la rol skabs sngon lam bzhin 'jam mgon a mes zhabs kyi rdo rje phur pa'i rnam bshad sogs kyi steng nas dag gsal snyan gsum gyi sgo nas gsung bshad legs par
phul grub te dga' ston gyi rim pa rnams zin to/ /bstan rim gur mgon khro bcu dang drug cu ma'i zor 'dzin mdzad rgyu'i brag rdzong ma'i dus grangs mtshan ma'i bsnyen pa
mthar phyin pa sbyin sreg dang bcas pa zin nas/ gong de dag gi zor 'dzin mdzad de bsgral ba'i zhing bcu tshang ba rnams skad cig nyid la rdul phran bzhin du thal bar brlag
ste/ rnam par shes pa rgyal ba mi bskyod pa'i thugs kyi dbyings su bstim par mdzad/ shing glang lo 'dir 'char 'phar gyi thugs brel ci rigs thog yab sras sku mched rnams
rta nag sgrol phug sogs su phebs skor rnams yin 'dra ba dang / gdan sar phebs nas gsang sngags rnying ma'i bla ma zhig la dbang chos ci rigs gsan tshul sogs yang yab sras
gnyis cha'i gsan tho ma 'khod pa gang yin cha ma 'tshal pa de 'dra snga phyir mang du yod 'dra/ lo 'di'i zla ba dgu pa tsam nas zhabs lhor rje nyid dpal chen badzra ki
la yi bsnyen mtshams la bzhugs skabs dang / yab rje rdo rje 'chang nyid snyigs dus snang tshul la thugs skyo bas ca zing gi lung pa las ne gseng gis spras pa'i spang ljongs
sogs bas mtha' zhig tu skye ba blangs pa drag sogs yang yang gsungs te/ sgo rum steng 'og sogs la bskang 'phrin dang chos srung rnams la gdan sa 'di nyid srung zhing
gnyer gtad bka' bsgo mdzad

thog nang gso gro nas zhabs lhor phebs par/ de skabs snyung gzhi gang yang med tshod 'dug kyang / rgyun gtan kyang gnang ba'i zhabs rim lta bu'i mkha' 'gro bsun bzlog zhig
yod skad 'dug pa bud med rnams chas gos gyon te/ sku bcar sogs zhus zin nas thog khar phebs te/ de nyin gyi mkha' 'gro ma de rnams gang yin/ mi tsho mkha' 'gro'i gar 'cham
zhes 'di 'dra rgyag pa red zhes sku 'cham yang mang gnang gi mthar zhabs lham 'ja' chen phud de dbyug gnang gis de yang mi dgos dgos cha bgyis sogs gsungs nas gzim chung
du phebs te/ sku bcar gsol gzim sogs la'ang de nyin dal bor sdod slar mi shes gsungs pa sogs dang / de'i sang hor zla bcu pa'i nyer gcig la/ dbu cung zad snyung tshul gsungs
te rdor sems bsgom bzlas sogs thugs dam la bzhugs mur/ 'di snang gi gsung 'phros gang yang ma gnang bar nyi zla'i rlung dhu tir sdud pa sogs mdzad nas/ 'da' kha ma'i
rnal 'byor zab mos dgongs pa chos dbyings su gzigs par/ de 'phral rigs myug zhabs 'bring pa rnams ci bya bral ba'i mya ngan gyis non kyang / yab rje nyid bcad rgyar bzhugs
par zhag shas zhu ma nus shing / de'i sang nyin tho rangs khar yab rje nyid thugs dam la bzhugs pa'i gzigs snang du/ gong gi yab rje rdo rje 'chang de nyid rus pa'i rgyan
drug dang stag sham sogs he ru ka'i chas can/ phyag na rdo rje dang thod pa bsnams pa zhig dngos su mdun mkhar yun ring gzigs

shing / rjes bzung lung bstan sogs gnang ba gzhir grub kyang / dmigs gsal 'di gsungs bka' bstsal ba ma thos shing / de lta'i gzigs snang ji lta ba'i snang brnyan da lta de
nyid kyi gdung rten gyi bum sgo'i nang bzhugs pa 'di bzhin yin 'dug pa bcas shin tu ngo mtshar rmad du byung ba'i rnam par thar pa yin pa yang / spyir bsnyen sgrub dang /
yang dgos dgongs pa rdzogs khar dngos mjal gnang ma thub kyang yab rje lhag pa'i lha dang dbyer med yin las gsol ba btab na nga dang 'du 'bral med par rjes su bzung ngo
gsung rgyu yin 'dug pa ni kun gyis go nus/ de dus a lce drung rje btsun skal bzang chos sgron nyid dgung grangs bcu dgu dang / yab rje rdo rje 'chang nyid dgung grangs bcu
drug pa dang / tshe lha dbang mo dgung lo bcu gsum/ padma dbang mo dgung lo dgu tsam/ gcung po gsang ba'i bdag po de nyid dgung grangs brgyad dang / yum ni de'i sngon du
zhal ma bzhugs pa bcas/ 'jig rten phal skad ltar na byi phrug thang bskyur gyi rnam thar 'dra mo byung tshod 'dug kyang / legs par bshad pa rin po che'i gter las/ /dam
pa re zhig rgud gyur kyang / /zla ba bzhin du yar ngo 'byung / /dman pa lan gcig rgud gyur na/ /mar me bzhin du mnal bar 'gyur/ /zhes gsungs pa ltar/ rje btsun skal bzang
chos nam bla dwags su sgo spel a lce mar 'bod pa de nyid lugs gnyis gang la yang mkhyen yangs che ba zhig byung tshod 'dug pa de nyid zhal bzhugs dus su'ang

a lce lags zhes kun gyis cha 'jog byed pa de nyid dang / de skabs su phan gnod sna tshogs byed pa'i zhabs 'bring drag gras rnams dang bcas go sdur gyis dgongs rdzogs rnams
sgrub par mdzad tshul sogs gong yab rje de nyid kyi rnam thar bzhin dang / gang cir da lta'i bar la gong 'phel 'gro ba 'di bzhin byung ngo / /de nas ljags bsnyen dus grangs
mtshan bsnyen rnams mthar phyin te sku rim chen mo'i zor 'dzin dang / de nas mgon mdos ljags bsnyen kha gso'i skabs gzigs snang lta bur gzim khri'i 'khris der mi zhig
nas nyid kyi mgul la 'chang ste/ mgul rgyan gcod par rtsom pa na sku rgyab nas lag pa nag po gri gug thogs pa zhig gis tho 'tsham byed pa'i mi de'i lag pa bcad song ba/ lag
pa gri dang bcas pa gzim khri'i nang du lhung ba dum tsam nas yal ba mngon sum gzigs tshul bka' las dngos su thos pa ni 'di lo yab sras rnams la sku gegs shin tu che ba'i
bar du gcod pa de nyid rdo rje nag po chen pos tshar bcad nas/ da bzod rtags mtshan mngon du gyur ram snyam/ de nas rta mgrin yang gsang dang gnod sbyin rtsi dmar mched
bdun zung 'brel gyi bsnyen pa zhag bdun sngon 'gro'i bsam yas mdo sde mchod pa dang bstun dus mchod gnod sbyin chen po'i gtor bzlog zor 'phen sogs mdzad cing / de nas
gdung rten gsar bzhengs gzungs 'bul rab gnas rje nyid nas zhag bdun/ hor zla drug pa'i nang du bdag chen kun dga' bsod nams nas rgyas par mdzad tshul/

gzhan yang dgongs rdzogs spyi dang bye brag mdzad tshul rnams rags tsam mangga mtshan can gang gi rnam thar bzhin dang / skabs 'di sogs snga phyir yab rje rdo rje 'chang de
nyid las gsan bzhes ma grub pa'i/ dam pa rnams las snga phyi gsan bsam mdzad pa rnams sdeb gcig tu bkod na khu dbon rin po che bdag khri kun dga' bsod nams las/ dges rdor
rgyu lam gyi dbang dang / rta mgrin yang gsang / mgon po'i dbang chen lnga / mgon po me 'bar kha skong / snyan brgyud/ yang skong dud sod sogs kyi lung sogs dang / a Ni
drung rje btsun grub mchog skal bzang chos nyid ma la/ tshe dbang lcags sdong ma/ grub rgyal ma/ tshe rta zung 'brel/ 'jigs byed rwa lugs lha bcu gsum gyi dbang khrid/ rwa
pod rnams kyi lung dang / las gshin rigs gsum rjes gnang / dug dbang / las gshin lha bcu gsum gyi rjes gnang sogs chos skor yongs rdzogs/ gser chos mkha' spyod skor gsum
gyi byin rlabs dang / nA ro mkha' spyod ma'i nyams khrid sogs chos nyid dngos bstan gyi byin rlabs/ be'u bum lung sogs chos skor yongs rdzogs gsan/ dpal ldan shangs pa
bka' brgyud pa'i zab lam ni gu chos drug gi byin rlabs khrid bka' rgyab chos bcas chos skor yongs rdzogs gsan/ zur bka' gsan gras bde mchog dril bu phyi dkyil dang / dri
med rnam gnyis/ srung ba lha lnga bcu rtsa gcig mi 'khrugs lha dgu/ 'chi med rnga sgra lha bcu gsum/ thams cad rig pa/ gsang

'dus mi bskyod pa/ 'jigs byed ro langs brgyad bskor rwa lugs/ gshed dmar lha lnga/ kyai rdor bka' babs bzhi/ rig byed ma lha lnga rnams kyi dbang chen/ rjes gnang gsan gras/
rnam rgyal lha dgu/ sgrol dkar bka' babs dgu ldan/ sman bla mched bdun/ don zhags lha lnga / thugs chen phyag chen zung 'jug bcu gcig zhal dpal mo lugs/ klu pa'i gser chos
seng sgra/ bka' gdams lha bzhi/ rta nag lcags ral can/ 'byung 'dul sems dpa' sum brtsegs/ phyag rdor u tsya/ dus 'khor nas gsungs pa'i las rgyas pa'i lha gsum/ gtsug
tor 'bar ba/ gnyan sgrol yan lag drug pa/ sgrol ma dmar mo rnams kyi rjes gnang lung bcas/ mkha' lding rdo rje khyung khra man ngag lugs/ khyung dmar/ khyung nag rnams kyi
rjes gnang yig lung bcas/ seng gdong ma'i rjes gnang / las tshogs pod lung / seng gdong dmar mo'i rjes gnang / rig byed ma dang tshogs bdag dmar chen phyag bcu gnyis thun
mong ma yin pa'i rjes gnang / tshogs bdag phyag rdor/ jo lugs tshogs bdag dkar po/ nor rgyun ma ser mo/ mgon dkar yid bzhin nor bu/ dzam ser nag/ grwa mngon dzam dmar/
gser chos dzam dmar srog sgrub/ jo lugs dzam dkar/ beg rtse 'khor mang dang / lcam sring / dmag zor ma legs ldan stag zhon/ tshe ring mched lnga rnams kyi rjes gnang / sems
tsam lugs kyi sems bskyed/ zhen pa bzhi bral kyi nyams khrid yig lung bcas/

lam 'bras kyi cha lag gras/ bla ma rin 'byung / bir srung thun min gnyis/ tshar gsum khug pa/ sgrub pa lung sbyin rnams dang / glegs bam pod ser ma'i lung / mgon pod kyi ljang
pod/ dur bdag be'u sogs kyi lung / chos spyod rab gsal/ rtsa rgyud brtag gnyis/ rgyud 'debs chen mo/ phur chen/ phur dkyil/ phur chung / gtor bsngo chen mo/ gur drag
'phrin gzhung / de'i dbang chog gtor bzlog phur bzlog phur srung bskul bzlog rgya gar sher bsangs/ dmag zor ma'i dgos bskang / cha klu/ bum sgrub/ seng sgra'i gdon grol/
ri khrod ma'i bum chog rnams lha thil spar steng nas dang / klu dbang lha lnga'i char 'bebs/ sgrol ma'i rmi brtag kun bkras gsur bsngo rnams kyi lung / gzhan yang so thar
gyi mdo/ tshad ma kun btus phyogs kyi glang pos mdzad pa/ byams chos sde lnga'i nang tshan mngon rtogs rgyan rnams kyi lung / gsang chen rnying ma'i gras/ byang gter byin
rlabs thugs dbang 'bring po/ thugs chen 'khor ba dong sprugs rnams kyi dbang sogs rgya chen gsan/ rje btsun a lce drung skal bzang chos kyi sgron me las/ gsang 'dus ye
shes zhabs lugs bka' babs drug ldan kyi dbang chen gsan pa dang / mkhan chen rdo rje 'chang bkra shis chos 'phel las bya rgyud gdugs dkar lha nyer bdun ma'i dbang chen gsan
cing / dpon slob bzod pa phun tshogs las/ dges rdor rgyud lam gyi dbang dang zhal bzhi rnam 'gyur bcu bdun gyi rjes

gnang / tshe sgrub gur bdun ma dang / gsang khrid zhal pod sogs zhal bzhi pa'i chos skor yongs rdzogs gsan/ dpon slob shes rab phun tshogs las rnam sras rigs can bco lnga'i
rjes gnang sogs gsan pa rnams bsam byung gis sgro 'dogs gcod par mdzad nas/ bsgom pas thugs nyams su bzhes tshul rnam thar 'di nyid kyi gong 'og snga phyir gsal ba bzhin
dang / lo 'dir gong las rim gro zhal bzhi bsnyen sgrub las gsum rnams phyi lor mdzad rgyu/ 'di lo bse khrab/ phun pho/ lha mo rje khol sogs kyis rdor slob sogs gnang zhing
/ de nas 'di skabs tsam la yin nam snyam/ dbus nas lho byang sogs la khyug tsam chibs bskyod gnang tshod kyi gzhan pa'i lo rgyus zin tho sogs ma rnyed/ lha ldan du bzhugs
mtsher rdo ring du bzhugs shing gong sa rgyal dbang mchog sogs rtse shod kyi mjal phyag grub nas/ bsam yas su phebs skabs chos skyong sku phebs zhu dgos gsungs pa/ mkhan
chos dang / bsam lcog las sne rnams nas rgyal khab nas thong 'dzin med pa sku phebs zhu srol med lugs zhus rkyen/ rje nyid cung zad thugs 'ur nyams kyis gdon 'dre dngos
dang 'phrad pa zhig bstan 'gro spyi bye brag gi don du ma bgyis mthu med yin yang / gzhung sa nas thong 'dzin/ phebs srol med na da ka red blo bsad bgyis chog gsungs pa/
dum tsam nas mkhan chas sku chas sogs bzhes long med par chos skyong phebs byon te/ sa skya gdung sras da lta gdan drangs na de yin/ de

min kun la mi legs pa yong nges gsungs pa/ lcogs mgron gnyer/ mkhan tshang sde pa sogs kha btags dang bcas rgyugs te da lta phebs rogs gnang zhus yod tshod kyang / rje nyid
nas da ci gnas tshul rnams cung zad bka' bkyon ring la chos skyong bzhugs gnas su shar bskyod kyis dbu btud de bka' bsgo sogs zhus tshul dang / gang bsgo ba'i las 'dug 'dres
sgrub chog gsungs tshul de skabs kyi ban tshang pa sogs zhabs 'bring rdzun mi zer ba dag gi ngag las yang yang thos pa/ 'di ni chos skyong gnod sbyin chen po 'di nyid
yab rje grub pa'i dbang phyug 'di nyid la shin tu dga' bas go re lan gyi zhabs tog sgrub pa'i tshul du snang / de nas lho gnas rnams la phyag mchod sbyin bdag dad can gyi
re skong rnams grub nas/ gdan sar me yos lo tsam la sngon du yab rje rdo rje 'chang de nyid bzhugs skabs phal cher sgrigs tshoms grub pa bzhin/ rje btsun a lce drung sogs
zhal mol gyis bdag cag rnams kyi ma lags de nyid gang gi gzung mar sngon srol bzhin gsang stabs kyis phebs te/ gza' tshes dang bstun rgyal ba tshe mtha' yas pa'i dkyil
'khor du dbang bskur ba bstsal te/ 'chi med tshe dbang rig 'dzin dpal gyi bu khrid ces mtshan gyi mnga' gsol mdzad/ 'di nyid kyi rigs rus ni lha ri rtse pa zhes sngon dus
rgyal ba tsong kha pa'i yab kyi rigs rus/ mdo smad ngos nas gyar ba zhig yin par gsung rgyun du snang ngo/ /'di lo dpon slob bzod pa phun tshogs las gnyan mgon zhal

gyi chos skor rnams gsan tshul gong bzhin la/ dpon slob de nyid nas ngos kyi rmi lam du ngos rang gi bla ma sngags 'chang kun dga' rin chen de nyid nas/ khyi nag snying dkar
chen po zhig la gzungs so bgyis pa yin gsungs nas/ dar tshon sna lnga mang du sgron par mdzad pa'i snang ba byung bas/ da lam bka' chos phul rgyu 'di la bar chad med cing
legs par 'ong gsungs te/ gnang tshul dang / grol nyin tshogs 'khor rgyas pa gnang bar dpon slob de nyid bzhes mchod khrung thal sogs kyis bkang te bzhes mur ma legs de
nyid nas chibs rgod ma zhig la rte'u skyes pa ming dang nyes skyon yod min sogs zhu gnang la phyag mdzub sogs a log gos pa'i phreng mo mdzad tshul gyis ming la bsam grub
gyis dpe lta bu yong gsungs shing / de kho na byung tshul gsungs/ de nas yab rje rdo rje 'chang nyid zhabs lha'i gzim chung mgon khang du gnyan mgon gyi bcad rgyar bzhugs
par nyin gcig ma legs de nyid kyi mnal lam lta bur mi a tsa ra 'dra ba zhig nas thu ba'i khud du nyor nyor zhig khur nas bcad rgya khang la 'gro grab bgyid pa yum nyid
nas gang red gsungs pas thu ba kha phyes te bstan byung ba/ bcad ma thag pa'i sha khrag glo snying sogs su snang bar sgo phye nas mtshams khang rang la song gsungs pa sogs
drag po'i rtags mtshan brnyes tshul yang mang du snang ba bcas/ mtshan dus grangs kyi bsnyen sgrub mthar phyin nas/ dpal mgon zhal gyi zor 'dzin dang / nag zla'i nang dam
tshig bskang gso'i slob

dpon sngar lam bzhin mdzad/ de nas 'brug lo'i nang phur sgrub slob dpon thog mar mdzad/ sbrul lo'i dbyar gsung ngag rin po che lam 'bras thog mar gnang ba'i chos zhu ba'i gtso
bo gang gi gcung po gsang bdag dpal chen 'od po dang / sku mched rje btsun padma dbang mo/ ma lags dam pa 'chi med rig 'dzin dpal gyi bu khrid bcas dang / chos sde lho
byang bgres gzhon gras dang / khams khul sa dgon khag sogs zhal grangs bzhi bcu skor la bstsal ba'i chos kyi rnam grangs ni/ 'og tu khu dbon rin po che nyid kyi rnam thar
skabs bzhin dang / 'di skabs/ gro bzhin zla nang / nam rgod drag char sogs cher babs rkyen dpal chen pho brang ngos nas 'byung po mi min gyi cho 'phrul lta bu'i shwa log
drag pos chu rags rnams kyang tshang ma chus khyer/ sgrol ma gtsug lag pho brang dang bcas par shin tu nyen cher gyur par/ yab rje rdo rje 'chang nyid thog khar phebs
te yi dam gyi nga rgyal drag pos lta stangs sdigs mdzub sogs mdzad pa tsam gyis chu log nub ngos su shad kyis bsgyur zhing / phyag nas sogs 'thor gnang gis sgrol lha pho
brang bcas par nyes skyon ma byung yang / lcang ra klu lding sogs 'dam dang rdzab kyis non par/ nged rang dran nas kyang sing ma rtsa sogs med pa lo shas bsdad song ba sogs
la gzhigs na/ chu chen po yo lang zhig rgyas tshod 'dug slob dpon 'jigs bral rnal 'byor gyi dbang phyug nyid slar yang byon pa lta bu tshang mas mthong tshod 'dug lcags
rta

lo nang yab rje mchog dang ma lags de nyid ban tshang pa sogs ston 'khor gang 'tsham dang bcas/ gangs ti si dang mtsho ma pham pa sogs la bskor ba dang gnas mjal sogs la phebs
cing / zhar la gu ge chos rgyal dang / stod sgar dpon sogs nas kyang zhabs tog cher sgrub tshod 'dug ti si 'di rje btsun mi la bzhad pa rdo rjes yul nyer bzhi dang /
gnas so gnyis mtha' dag tshang ba'i 'khor lo sdom pa'i rang byung gi pho brang shin tu byin rlabs che ba yin gsungs shing / yang bla ma gong ma 'ga' zhig gis bzhed par yul
nyer bzhi'i nang tshan hi ma la ya zhes pa gangs chen gyi skad dod de bzhin yin par gsungs pa sogs sna tshogs yod kyang / sa chen gong ma lnga sogs kyi bzhed srol la ma
mo gnas 'di rnams bod kyi skyes chen grub thob mang pos byin gyis rlabs shing sangs rgyas pa'i gnas yin la byin rlabs shin tu che yang / rgyal bas mdo rgyud nas gsungs pa'i
gnas chen yul nyer bzhi'i nang tshan/ ri bo gangs can dang / mtsho ma dros sogs ni min/ yin na dus 'khor mngon pa mdzod sogs nas gsungs pa'i mtshan nyid ma tshang tshul
gsungs pa yin te/ rab dbye las/ gangs ri gser gyi bya skyibs dang / /'dzam bu'i shing dang sa srung bu/ /glang chen lnga brgyas bskor ba dang / /dgra bcom lnga brgya bzhugs
pa'i yul/ /da lta'i ti si 'di ma yin/ /ma dros rgya mtsho ma pham min/ /zhes sogs gsal bar gsungs pas shes so/ /de nas zla ba bcu pa'i nang tsam la

chibs 'grul 'khor te/ dus mdos sogs tshogs phebs rnams la rtag par phebs la de skabs dgun bzhugs kyang dus mchod rtser gnang tshod 'dug 'di skabs tsam la dga' ldan dpon slob
sangs rgyas bkra shis sogs nas gsol btab kyis/ kyai rdor sgrub mchod gang na gang yod kyi slob dpon rgyun du mdzad skad 'dug lcags lug chu stod zla ba'i tshes bcu bdun
la kho bo btsas pa'i lo rgyus rnams rang mtshang rjen par ston pa'i skabs su brjod rgyu las/ gnas skabs bskyur ba'o/ /'di lo bdag khri kun dga' bsod nams mchog phur sgrub/
dus mdos sogs kyi slob dpon skabs re ma gtogs lo ltar mdzad/ lcags lug bdag khri yab sras dbus phebs su chibs bsgyur gyis chu sprel zla ba bdun brgyad tsam la yab rje mchog
nas khri tshab gnang ste sgrig lam kun spyod sogs gang ci skor la bka' khyab kyi 'thus shor med pa mdzad/ chu bya lo nang byang gnam ru mtsho lnga sogs nas gdan zhus
kyis gdul bya gang la gang 'dul gyi 'gro don/ re skong rnams zin nas/ zla ba bcu pa tsam la gnas 'dir phebs kyi tshogs phebs mdzad/ shing khyi lo ma lags nas sngon du drung
rams pa sang gzhon gnas slob tu bsten gnang dang / 'byung 'dul bsnyen mtshams dang / de nas gtor bsngo bskang gsar steng dmag beg sbyar ba bcas rtag par gnang / byang
gter thugs sgrub bstan srung yongs rdzogs mchod phrin gsol 'debs le bdun bcas bdag chen mangga'i mtshan can gyi

phyag len ltar gdangs dbyangs rol mo sogs dang bcas tshes bcu'i mchod pa mang du yab rje mchog dang lhan du rtag par gnang skabs tsam la/ rje btsun padma 'phrin las 'khrungs
pa mtshan yang rdor brag rig 'dzin sogs kyi mtshan zur yin lugs gsungs/ shing phag lo nang chos sde lho byang mdar grang chen pa zur sbug/ ri khud/ ka bzhi dgon/ lha 'bri
ba sogs chos zhu ba mang bar lam 'bras bstsal bar/ chos kyi rnam grangs rnams phal cher sngon ma dang 'dra bar bstsal/ grang chen pa rnams nas zhus ngor rwa lugs 'jigs
byed bcu gsum ma dang / rta mgrin yang gsang gi dbang chen sogs 'ga' re phar bstsal zhing / kho bos kyang smin byed kyi thog ma rdo rje phur pa'i dkyil 'khor du 'di dus
thob par cung zad dran tshor 'dug smad las kyang gnang song ba thob/ me byi'i dbyar nang so 'di bzhin zangs khang zhes pa gzhung nang zhig yin 'dug rtse shod du snyan seng
mdzad de/ dgun bzhugs gnang sar ar las mdzad de bzhugs thabs phebs par/ thog spang dman zhing thog pa srab ya snyogs zhal las med par/ deng sang byas na theb chag zhig
yin 'dug par dgun bzhugs gnang zhing / 'di lo zla ba brgyad pa'i nang gdung sras ngag dbang lhun grub rgyal mtshan 'khrungs shing / bde skyid dngos grub dpal 'bar gyi skye
sprul yin gsungs pa las rgyu mtshan gang yod ni shes tshor ma byung /

'di lor dge zur nub la ra spel ba'i bka' 'gyur tshang ma glegs shing glegs thag bcas cha tshang 'di bzhin spus gzigs kyis/ me glang dbyar lha chen drung rams pa 'ga' zhig nas
spos sna dang bcas gdan zhus kyis sngon gyi mjal lhar mchod tshogs dang bcas bzhugs su gsol zhing / bka' 'gyur mtshal spar 'di bzhin rtsa ba ni sde dge nas sa skyar spar
phud du phul tshul dang / de nas ra spel ba'i mdzod pa zhig byung bar gsol bstsal lam spus zhus gang rung zhig yin tshul gleng / me byi'i ston yab rje mchog nas 'jam dbyangs
rtsod rgyal ma gdan zhus ngos rang gnas slob kha lug chos bstan 'dzin bcas la smra seng rjes gnang bstsal/ ka dpe gser bris ma'i steng nas yi ge'i ma mo slob gnang
mdzad/ me glang dbyar 'di gar sngon dus sde yang phyi ma de nyid kyang ljon shing gis gang ba'i dbus/ bdag khri bkra shis rin chen de nyid rtsa rlung 'phrul 'khor la mnga'
brnyes pa byung tshod kyis 'phrul 'khor lha khang zhes pa sogs/ zhig ral gyi da lta'i sde yang de bzhin du gtong gnang gis nub 'khyud bka' 'gyur tshogs pa 'og khang ka
ba nyi shu rtsa grangs kyi sa/ phun pho bzhin gsar bskrun dang byang 'khyud 'dir 'cham sogs thon pa sa tshogs bzhin dang / gzigs khra khang bcas bzo gnang gis sa stag nas
bzung 'cham gzigs bka' 'gyur gsung sgrogs/ gtor bzlog gar 'cham bcas sgrol pho rang du stabs bde bas gnang rgyu'i dgongs bzhed ltar tshon rtsi sogs lam zin gyis sa stag
zla ba gsum pa'i

nang thog mar tshugs pa/ de skabs zor 'dzin sogs slob dpon ni khu bo rin po che mchog nas mdzad cing / bdag khri kun dga' bsod nams mchog kyang tshogs phebs mdzad cing zor
'phen nyin lnga thog tshogs phebs dang / de nas gzigs khra khang du bzhugs te ngos rang phru gur song bas 'bag 'cham rnams la re re bzhin 'di dang 'di bzhin red gsungs pa
dran tshor gsal ba dang / tshogs gur dang 'bag khang cung zad 'gyangs ches pa lta bu'i skyon las gzhan tshang ma gang legs byung tshul gleng / sa yos lo yi dpyid rdo rje
tsher ma'i nad rim gyis lha chen drung rams pa yang nyin gnyis tsam nyor sbug tu phebs dgos kyi rkyen 'das sogs tshang ma 'jigs shing ya nga ba zhig byung skabs dang / ngos
rang nas rtsa rgyud brtag gnyis rgyugs sprod phul te/ rgyud 'don zab ma sogs la tshogs skyed dang / 'di lo kyai rdo rje sgrub mchod gtor bsngo chen mo sogs rgyugs sprod
las tshan par phul ba las/ nad chen stabs sku ngo bzhes mkhan ma byung ba/ tshogs skyed bla ma dam pa la byas pa yin nam snyam dran tshor gsal ba mi 'dug yos lor phur
sgrub zab ma ngos rang thog mar bskyod skabs rdo rje slob dpon yab rje rdo rje 'chang sku mched nas mdzad cing / 'di'i sngon tsam bdag khrir snyung gzhi gdug pa can zhig
bzhes te tshogs phebs sogs phyir phebs cher ma gnang / 'brug lo gnam rgyu sgar dpon nas gdan zhus kyis chibs bsgyur te lho rtsa khog 'grig sogs 'go yul stod gsum ngos dang
/ rgyal

rtse sogs brgyud byang phebs gnang ngam snyam zhing / phebs 'grul snga phyir gnam ru sgar dpon rtam tshing zhes pas dad 'dun rtse gcig pas nor brgya 'bul sogs phul tshul gleng
/ zla ba bcu pa'i nang chibs 'khor te 'di lo dgun bzhugs sgrol phor gnang / chu rta'i dpyid gong dkar sprul skus zhus ngor/ rje btsun TA ki gtso mo skal bzang chos kyi
nyi mas spyi bka' rdo rje phreng ba'i dbang gnang bar/ yab rje mchog dang ngos gnyis char yod kyang sked tsam nas/ bka' dbang zhu mi'i khrod na 'ga' re nad ngan zhig yod
tshul gsan thos la chos zab bdud kyi dper song ste/ dbang 'phros zhu gnang mdzad ma song / de grol nas gong sprul nas gsol btab kyis ngos dang sring mo padma 'phrin las/
gong sprul/ gu rNa sprul sku/ dpon slob blo chos phu ri bla ma bcas la yab rje rdo rje 'chang nas mgon po'i chos skor khro bcu thun mong ma yin pa'i rjes gnang srung 'khor
rdo rje brag rdzong ma phyi nang gsang gsum gyi nyams khrid gur lha brgyad thun mong dang / thun mong ma yin pa lha bcu gnyis ma thun min gnyis pu tra'i zur bka'/ bran
bdud thun min gnyis/ ber nag/ rtser bu rnams gyi rjes gnang / gsang khrid lha dgu'i rjes gnang / rtsa gsum 'khor lo lnga la brten pa'i nyams khrid/ mgon pod snyan brgyud
glegs bam gyi lung / dud sol phyi sgrub dang / gsang sgrub gyi rjes gnang sogs bstsal ba gsang khrid skabs kha lug mkhan po yang phebs/ lo de'i zla ba bzhi pa'i tshes lnga
la bdag khri

kun dga' bsod nams dag zhing du phebs/ yab rje mchog mchod tshogs dang / yum sras rnams la thugs gsol 'bul bar phebs par gang ci bka' bkod mdzad tshul gnang / de nas sku spur
phebs skyel sogs la'ang phebs/ zla ba lnga pa'i nang phun phor dgongs rdzogs kyai rdo rje sgrub mchod kyi slob dpon zla ba brgyad pa'i nang du gdung rten rab gnas rab
ston/ gos sku zhal phye phyi skor me tog bcas par yang yab rje rdo rje 'chang mchog nas mdzad/ zla ba bcu pa'i nang 'di lor dgun bzhugs zhabs lhar gnang / sa skya paNDi ta'i
dus chen dang bstun ngos rang sdom gsum rab dbye thog mar 'gro skabs dang / lug lo zla ba dang po'i nang gza' tshes dge bar yab rje rdo rje 'chang sku mched ma lags ngos
rang rigs sras mched rnams dang / gsol gzim phyag gnyer drung rigs sogs gzhi thog tu phebs par/ phyag gnyer nas gdan yol lcog rtse sogs gang 'tsham gsar bzo las rnying
gras rnams ni phun pho'i sgo nas shag phan chad bsdu gsog mdzad tshul gleng ba/ gsang 'dus kyi gzhal yas khang dang 'dra bar snang / gser phrar phyag gnyer sogs nas ja
'bras thog pa mdzod bsam brling lte ba'i chos dpal nas rgyu rkyen zhig kyang snyan phul song ba/ yab rje mchog nas bka' lan kyang mang du gnang song bar ji yin ma nges/ zla
ba gnyis pa'i nang sgo spel a lce la zhing brjes par yab rje sku mched ma lags bcas nas zhabs lhar phebs te dgongs rdzogs sogs mdzad/ de nas sgrol phor phebs te

'cham gzigs sogs gnang / 'di lo phur sgrub slob dpon g.yul thang 'ong spung la dar 'dzugs dang / lo dus kyi dus mdos 'gyangs nas de tshab phyad byang du dmar chen gtor bzlog
sgrub zhag dang / byang pa tshogs phyed kyi tshogs chen du dpal mgon zhal gyi gtor bzlog rgyun bzhin/ nyer dgu'i nyin mor dmar chen gtor bzlog gzhi thog nang bzhugs 'cham
mgon sogs dang bcas phal cher dus mdos bzhin dang / mtshan mo dpal mgon zhal gyi zor 'phen bcas rgyun bzhin/ gnam gang la gtang rag bskang gso brgya tshar dang / rgyal
zla'i tshes gcig la gzhi thog rtser lha bsangs rgyas pa dang / lo gsar bzhugs gral rgyun bzhin/ de nas rgyal zla'i mjug mdos zab 'cham rgyugs/ chog sgrigs/ gnyen chas/ grong
chas/ zor 'phen gnam gang la bskang ba brgya tshar/ rgyal po lo gsar bzhugs gral chen mo sogs 'jam mgon kun dga' blo gros kyi phyag deb dang / phal cher chu yos lo skyabs
mchod rdo rje rin chen sku mched gsum khri phebs kyi lam ltar mdzad/ 'di skabs sngon lam la sku mched gnyis gsum phebs lam ltar dus phyis sa gzhung mkhos zhan la brten
sku ngo lnga dus gcig tu khri phebs zhus chog pa zhes rgyal khab tu snyan seng phul don/ shing sprel hor zla dang po'i gza' tshes dge bar sngar lam bzhin sa tshogs su/
gzhis byes kyi dge 'dun brgya phrag lnga tsam long ba 'dus zin nas tshogs tshar ba dang / lho byang chos khrims pa rgan gzhon gtso thab pa sogs thil

ba'i las tshan rnams gzab mchor dang gzhi thog tu phebs bsu bcar ba dang mnyam/ brtse chen thugs rje'i rang gzugs phyag na pad dkar 'chang ba'i ngo bo yab rje rdo rje 'chang
kun dga' snying po mchog dang / gsang bdag rdo rje 'dzin pa'i rang gzugs gsang bdag dpal chen 'od po'am mtshan gzhan byams pa kun tu bzang po/ phyag na utpal sngo ldan
zur phud lnga pa'i ngo bor 'khon gdung 'dzam gling dbang sdud dam drag shul yon tan rgya mtsho/ 'jam dpal dngos grub rgya mtsho/ yon tan gyi dri mas dben kyang 'khon gyi
rigs tsam du gyur pa kho bo ngag dbang drag shul 'phrinalas rin chen te/ ngos rnams gzab gyon steng chos gos me long ma sa zhwa lag rkyangs rnams nas gzhi thog nas phebs
pa nye logs rnams su mdzod pa sogs drung rigs phyag 'degs pa dang / gding ba dang / spos phor/ gdugs sogs lag 'khyer gras grangs med pa rnams kyis mtha' bskor ba'i mjug rje
btsun ma yum sku zhang gras mkhan po khri gdan zur pa rnams dang / ban tshang pa gzhon gras maNDal blos blang rgya gling sogs lag 'khyer yod med rnams dang bcas/ ji ltar
de bzhin gshegs pa ser skya'i grong khyer sogs su ljongs rgyu ba'am/ ma ga dha bzang mo dang gzugs can snying po sogs kyis nyan thos kyi dge 'dun rnams dang bcas gdan
drangs pa bzhin/ dal bus bag phebs par rim bzhin phebs te shar sgo'i nang du yab rje rdo rje 'chang gi zhabs g.yas bteg pa dang chabs cig dung mkhan brtson 'grus

bkra shis nas chos dung rin po che/ gsung gyen du 'bud pa stabs mtshungs dgos pa gong ma'i bla dung grags pa sogs/ tshogs mtha'i khri chen mdun thad sku phyag grub nas nub
kyi sgo chung brgyud 'jam dbyangs sa paN gyi chos gsungs pa'i bzhugs khri 'khor lo gsum ldan nam/ mkhas pa zil gnon nam/ thang mo cher grags pa mtshan mchog gsum ldan gyi
chos kyi khrir zhabs sor 'khod zin nas/ tshogs kyi chos spyod mtshams bzhag pa dang / yab rje rdo rje 'chang nyid nas thams cad mkhyen pa'i gsung rab dri ma med pa la phyag
'tshal lo/ /gsungs pa dang tshogs pa'i mdo klog pa shes snying bzlog pa bsngo smon mdor bsdus grub nas/ ban tshang pa rnams bzhugs khri'i mdun du dbu byed che bas bskul
la tshogs pa dang bcas pas maNDal tshom bu so bdun ma dbu ches spos reng btsugs te 'bul tshig dang bstun tshom bu rnams so sor ngo sprad la/ gang gi mchod rdzas ma gdangs
ma shin tu dal ba bcas tshar ba dang / yab rje rdo rje 'chang nas sems bskyed gsal 'debs par mdzad de/ chos gsan pa'i kun slong dang bstan bcos rtsom pa po'i sku che
ba'i yon tan sogs jeng 'dren par mdzad de/ dpal ldan sa skya paNDi tas dbus gtsang khams gsum tshogs chos su gsungs pa'i bstan bcos chen po thub pa'i dgongs pa rab tu gsal
ba'i dbu nas bzung ste/ sbyin pa'i phar phyin yan chad bstsal ba/ mtshams rnams su ja mchod dang ja rgyab gong stod/ zhabs brtan sogs chos sde dbu mdzad

dang / bde gling dbu mdzad bcas tshogs dbus su bzhengs nas bskul ba rgyun bzhin de skabs ja 'bras sogs kyi thog rgyal khab chen po'i mi sna rtse drung ched mngags nas gong
sa rgyal dbang thams cad mkhyen pa'i bka' yig phul ba yab rje mchog khri steng bzhengs nas gus 'dud dang bcas bzhes te/ bzhugs nas maNDal rten gsum 'gyogs dar nang mdzod/
de skabs sngon lam mchod sdong tshab tu dngul gyi 'khor lo rtsibs brgyad ma/ da lta gdung rten shar na yod pa 'di bzhin thog mar phul ba ni/ bdag cag gi ston pa la lha tshangs
pas gser gyi 'khor lo rtsibs stong ldan pa phul nas chos 'khor bskor bar gsol ba btab pa lta bu/ rten 'brel ngo mtshar can dang / gzhan tshan grangs so bdun tsam gyis
mtshon so sor gser dngul gos dar bzang gos kyis gtsos pa'i gnang skyes spam mtho ba dang / rgyal mtshan mthon po nas kyang maNDal rten gsum 'gyogs dar kha btags nyin
bde ma tshan pa bcu gnyis tsam gyi so so'i thog gser dngul thum bzang ja sogs kyis gtsos pa'i khri 'bul sogs btab cing / de nas bka' chos 'phros stsol grub nas sgo chung
shar brgyud gzhi thog tu phebs tshul gong bzhin/ nyin gnyis bar gzhi thog nas phebs tshul sogs mdzad sgo phal cher gong dang 'dra ba las yab rje mchog nas sems bskyed gsal
'debs nas tsam sku gsum ye shes kyi rnam bzhag yan bar skabs rnams su 'di ga sa gzhung bla brang khag mkhan phyag gnyer gsum/ chos sde lho byang las

sne dang bsgrigs pa yan spyi dang / byang pa ban tshang bsnyen song spyi/ stod smad bla khag drung rigs ser skya/ gsol gzim sogs so so nas sngon lam deb gsal bzhin gyi khri
'bul tshan grangs sogs/ sngon du deb sher dang mtshan dod sogs kyi ljags bkod dang / mdos zab skabs kyi gyon bsher sogs khu bo rin po che de nyid nas mdzad song ba dang
/ de skabs 'bul ba rnams sgo chung shar nas bzhugs te/ bzhugs khri bdun nas gsang sgo brgyud mdzod pa sogs bzhugs khri'i mdun du lang ste 'bul len phal cher khrom dbang bzhin/
nyin gsum par gzhi thog nas phebs lugs chos gsung tshul rnams gong bzhin la/ khri 'bul ba sku zhang dwags po lcang ra ba'i ngo tshab zhabs lho rje btsun tshe lha dbang
mo de nyid dang / sku zhang snying ri ba dang / lha ri rtse pa so so'i sku ngo rnams gzab mchor dang ldan pas khri 'bul rgya che bar bteg cing / gzhan yang nyin sngon
ma rnams su ma byung ba'i nye 'khor sa dgon khag mang sogs mang dag tshang mas mjug tu/ mkhan zur bkra shis chos 'phel de nyid nas 'phar du ja 'bras thog zhabs brtan rdo
rje'i re kha maNDal rten gsum 'gyogs dar kha btags nyin bde ma/ gzhan yang sku ngo rnams la rten dod 'go dar/ 'dus tshogs la dar 'gyed/ gzhung 'bul da lta zab rol gras mkhan
bkras chung ba 'dis mtshon tshan pa zangs rkyen nyi shu tham par kha btags gnyis re btags pa/ gzhan yang ja 'khor rnam rigs gser dngul sogs 'di kha

lcog spel gyi shag chas phran tsam ma gtogs phal cher 'bul gnang mdzad tshul mkhan chen de nyid kyi rnam thar nang gsal ba bzhin spam mtho bar 'bul bar mdzad/ de nyin bka'
chos sngar 'phros nas sbyar byang bar yongs su rdzogs par grub nas rgya mtsho dpon slob kyis mol gtam rdzogs nas khu bo sku mched gsum dang ngos rang bcas bzhi khri nas babs
gnang gis/ bzhugs gdan steng tsog pur bzhugs khri steng nas yab rje rdo rje 'chang gis gsungs bsngo rgyas pa bstsal grub pa'i gung seng la rgya las ban tshang pa rnams
gzhi thog tu phebs/ sku gsung thugs yon tan gyi rten dang / bkra shis rdzas brgyad rgyal srid sna bdun rol sil sa pur sogs bzhes te/ gung seng 'dus nas mkhan po khri gdan
zur zung bdag khri'i sku 'dun dang lho byang las tshan dang gzhan ban tshang pa rnams bzhugs khri'i mtha' bskor du 'khod de/ bsangs sbyangs sngon 'gro'i yab rje sku mched
rnam snang mi bskyod pa 'jam dbang sku mched rin 'byung 'od dpag med/ ngos la don grub tu bskyed chog mdzad nas maNDal rten gsum/ yon tan gyi rten du gser bum/ 'phrin
las kyi rten du zhabs stegs rdo rje'i re kha/ chos dung rin po che/ rol sil rnams phyag tu phul tsam re dang / de nas rgyal srid sna bdun/ bkra shis rdzas brgyad rnams tshe
chog bzhin mjug tu shis brjod rgyas pa'i mjug nyin bde ma'i rol chen rdzogs nas/ sngon lam gtso thab pas zhwa g.yab dang / ki sgra de nas mchod phreng drung 'khor kong

gzhas pa'i phebs bsu dang bcas shar sgo nas rim phebs kyis gzhi thog bskor te mdun skas brgyud de nas tshoms dmar du rgyan 'grem dkar spro bcas yod par phebs te/ bla chen 'phags
pa rin po che'i chos srid zung 'brel gyi bzhugs khri padma can du grags par yab rje rdo rje 'chang ngag dbang 'jigs med dbang rgyal rdo rje 'chang kun dga' snying po
nyid mnga' gsol te/ sa gzhung dang gang gi sku mched gcung po/ gdung sras rnams dang / rje btsun yum/ mkhan mdzod gnyer gsum/ lho byang las tshan drung rigs gtor zan bcas
nas sngar lam mjal dar phul te/ dpal ldan sa skya pa'i lugs gnyis kyi 'phrin las dbyar mtsho ltar dpal yon phun sum tshogs pa/ thams cad dus gcig tu 'grig par gyur to/
/de nas gser phrar phebs nas mkhan chen bkra shis chos 'phel nas sku sger du'ang sku ngo tshang mar mgul dar sogs zab rgyas gsung bshad bcas bstabs par mdzad song ba g.yang
rtse kha yi yar sgron gyur/ 'di skabs yab rje rdo rje 'chang sku mched lha chen mkhan po khri gdan zur/ mdos zab bskor rnams de skabs kyi ban tshang dbu byed che ba chos
bzang lags bcas nas sngon gyi deb khag dang / chu yos sogs kyi lam rnams go bsdur gyis bsgrig gnang mdzad cing / sngon lam rnam thar rnams su grol nyin phyag mdzod nas/
lha khang khag la mchod tshogs rgya che/ mgon khang rnams la spyan gzigs 'bul mtshon rnams khro khang thog nas dpon yig pa'i bsher te

gtong dgos pa dang / gnyer tshang nas tshogs pa dang mnga' zhabs/ dbul phongs bcas par 'bru 'gyed/ de snga gnyer dpon dge yar skabs kyang 'bru 'gyed brgyab ste 'bor lhag bsdu
skad du grags pa sogs byung yang / de skabs nged rang na tshod phra bas ma shes pa yin nam mthong thos shes tshor ni ma byung zhing / 'di skabs gzhi ma gra sgrig legs
kyang / bla khag phun pho khongs gtogs bcas nas zhabs brtan khri 'bul rtsa chad du bzhag pa/ gzhan gang yin yang khong rang phyogs kyi mdzad chen khri phebs gnang mkhan sogs
la'ang gtam don gang cir ma btub tsam zhig byung ngo / /de'i sang nas dga' ston gyi rim pa sngar lam bzhin drung 'khor kong gzhas/ khris brag dang nye 'khor mtsho bzhi
nas/ spa skong dang / rgya bza' shab dmigs zung dang / rtse gdong pa/ dpal rtse ba/ gzhung pa/ la lho/ 'brog khag gsum rnams nas gzhas chen nyin zung re/ drug cu thil ba'i
spa skong nyin zung dang / cha zhabs/ khams drung nyin gnyis bcas zla ba gnyis pa'i tshes 'go bar tsam 'gor/ gong tshes rnams la dus mdos khri phebs kyi gtang rag rnams
kyang gnang zhing / sngon lam la ru mtshon gsar pa re 'dzugs gnang yod tshul 'di skabs mgon khang rnams su stag gzig lpags rigs go mtshon sogs sna re gsar sbyor dang /
skyed lhas su phyag mtshan thod phreng dang / bsam brling du bya mo nag mo sogs 'bul sbyor mdzad/ 'di lor 'cham gzigs

grol mtshams su khu bo rin po che rta nag sgrol ma phug tu chibs sgyur dang / 'di lor khri phebs kyi mjug sngar lam ril sgrub/ lha mchod phur sgrub bcas zab ma gnang bar/ yab
rje rdo rje 'chang nyid ril sgrub slob dpon dang / de grol nas snron zla'i tshes 'go gza' tshes dge ba nas bzung / ngos rang / sring mo padma 'phrin las zung dang / chos
sde lho byang sgrigs gzhon gras dang / chos lhun pa/ glol smon thang pa/ mdo smad zur sbug lha 'bri ri khud/ si rong ka bzhi dgon pa rnams kyi grwa rgyun dang / khams
zhabs thang bla ma bcas lnga bcu skor la/ 'phags yul grub thob kun gyi gtso bo rnal 'byor dbang phyug dpal ldan birWa pa'i bzhed gzhung bod yul bstan pa'i mnga' bdag rje
btsun sa skya pa yab sras rnams kyi nyams bzhes kyi gtso bo gsung ngag rin po che 'di la tshogs slob gnyis su bzhed pa las tshogs bshad lan bzhi pa'i sngon 'gro snang gsum
khrid kyi bla ma brgyud pa phal che ba'i rnam thar gyi lung dang / de nas brgyud pa'i khyad par gnyis ldan gyi sems bskyed slob ma rjes 'dzin bcas/ lha chen phur khang
du gos sku dang / lam 'bras bla brgyud gos yol chen mor grags pa sogs zhal phye dang 'brel/ sna lnga'i mchod tshogs brgya phrag brgal ba dang bcas pa'i drung du bstsal zhing
/ de nas slob ma rnams la bsags sbyang gi dmigs rim rnams 'bog gnang mdzad de/ de'i sang nas bzung yab rje rdo rje 'chang de nyid ljags bsnyen kha gsor bzhugs skabs/
ngos cag slob ma

rnams skyabs sems yig brgya/ maNDal rnams thun bzhir bcad de gang yong bgyi bar ngos dang sring mo sogs/ rje btsun gong ma'i sgrub gnas byas 'gyur tu phyin te gang yong bgyi
khul byas/ de nas sngags lam gyi thog mar rgyu dbang rdul tshon gyi dkyil 'khor du phyag cha mchod chas zab ma bcas thob/ de'i sang nas bzung rgyud gsum sngon 'gro rnams
dang / dngos gzhi lta khrid skabs dam tshig rnam bshad phyi bskyed rim skabs rnam bshad gsang chen bstan pa'i 'od phreng steng nas thos bsam gyis sgro 'dogs gcod par mdzad/
de nas rdo rje slob dpon rdo rje sku'i dkyil 'khor du dbang bskur ba thob pa nas bzung / lam dus thun gnyis re chag med bgyis pa dang / nang dkyil la thos bsam gyis
sgro 'dogs gcod pa rnam bshad kyi steng nas/ gsang dbang 'gor bdag med ma'i byin rlabs 'dus pa thog mtha' bar gsum gyi nyams khrid bcas gong 'og tshang ma mkhan chen thams
cad mkhyen pa ngag dbang chos grags kyi yig cha'i steng nas bstsal/ yang yig steng gong 'dra nas/ lam zab phyi nang / rnam 'joms bir lugs/ rten 'brel srung ba rnams kyi
byin rlabs/ sgrub pa lung sbyin gsang bcu'i rgyas btab bcas bstsal/ gzhan yang snang gsum skabs sogs la rjes gnang zur bka' sgrub thabs brgya rtsa yongs rdzogs dang / jo
lugs sgrol ma nyer gcig zur bka' 'jam dbyangs dmar ser/ 'jam dbyangs smra seng / 'jam dkar/ rta mgrin lcags ral/ gur drag rta phyag khyung gsum/

'byung 'dul/ 'jam nag gnad bcu gcig sgom lung dang bcas pa/ rnam rgyal lha dgu/ rnam 'joms/ ri khrod ma ser mo/ dmar po skor gsum thun mong ba/ grwa sngon dzam dmar/ dzam ser
nag mgon dkar/ gur mgon khro bcu thun mong ma yin pa/ sngags 'chang chen po'i yig steng nas gur lha brgyad/ zhal bzhi bsnyen dus/ dur khrod bdag po/ dkar bdud rnams kyi
rjes gnang / grol nyin tshe dbang bla ma zhi khro bcas/ gro bzhin zla sked tsam la grol bar tshogs 'khor/ gsung bsngo rgyas pa bcas bstsal ba dang / de nas dbang chen dpal
chen rdo rje gzhon nu'i stod las byang chub bsgrub dbang dang /	smad las drag po sgrol dbang / thams cad rig pa dang tshe dpag med lha dgu'i dbang chen sogs bstsal/ rgyud
gsum skabs rgyab chos ljags lung du lha chen chos spyod rab gsal/ rdo rje'i gzhon nu'i mngon rtogs rgyas pa phur chen du grags pa dang / phur dkyil a mes zhabs/ bsnyen
sgrub gsal byed dang / phur bzlog rnams sa lo/ gtor bsngo chen mo sngags 'chang / kyai rdo rje sgrub dkyil a mes zhabs/ bskang gsar du grags pa dang / drug cu pa'i gtor
bzlog sa lo bstod snying du grags pa rnams dang / tshe chog dang / kun rig dkyil chog lha spar rnams kyi lung sogs rgya cher bstsal/ phur sgrub sngon rjes rnams la yab
rje rdo rje 'chang de nyid kyang tshogs phebs gnang zhing / gzhan 'di lo lam 'bras yod stabs slob dpon gnang ma thub/ de nas zla ba brgyad

pa'i nyer gsum nas ngos rang kyai rdo rje gzhi bsnyen la sdod rgyur yab rje rdo rje 'chang de nyid kyang phebs te/ sngon 'gro gtor ma bgegs skrod sogs bstsal te gang cir spang
blang bgyid dgos rnams bka' bkod lhug par stsol/ zla ba dgu pa'i nang yab rje mchog sogs zhugs thabs gzhi thog tu phebs/ dus mdos slob dpon yang gnang zhing / shing bya
zla ba dang po'i tshes bcu dgu la gcung po gdung sras 'jam dbyangs bzang po de nyid sku bltams/ 'di skabs paN chen bstan pa'i dbang phyug gi rnam 'phrul dang / rjes la
bdag khri kun dga' bsod nams kyi skye sprul red zer ba byung song yang / don la skyes sbyangs kyi yon tan la brtags na su'i rnam 'phrul yin byas kyang chog go/ /zla ba gsum
pa'i nang zhugs thabs sgrol phor phebs/ ngos kyi gzhi bsnyen grol te/ sngar lam mtshams ston sogs zab par bka' drin bskyangs song / zhag shas nas khu dbon rin po che
phebs 'grul 'khor ba'i dga' ston dang 'brel 'cham gzigs bka' bstan gsung sgrogs zhag bdun sogs 'phar du gnang / slob dpon dbu che chos bzang de nyid nas phal cher mdzad/
'dir lo phur sgrub slob dpon mdzad pa nas bzung dbus phebs sogs kyi skabs ma gtogs phal cher mdzad/ me khyi lor ngos rang la lam 'bras bgyi dgos bka' phebs kyis khral 'jal
lta bu thog mar 'chad skabs/ dbang rjes gnang khrid sogs kyi phyag len byed lung rnams yab rje sku mched gnyis char la zhus shing / 'di skabs bdag gis grub dbang ratna
bha dra

nyid kyang bzhugs pa sogs la bka' 'dri nan zhus bgyis te/ gya tshom du ma song ba byas khul yin/ me phag lor yab rje rdo rje 'chang sku mched ma yum mchog gdung sras gcung
po bcas dbus phebs su chibs bsgyur bskyang rgyur/ rgyal zla'i tshes mgon khang khag bzhi gzim chung dbang khang / rgyal po dang/ dkar mo ba rnams su lam gtor sogs rim mdzad
kyis rgyal zla'i tshes bcu dgu la gong gsal sku ngo rnams dang / phyag tshab drung che sogs phyag gnyer drung rigs rang 'dus ban tshang pa gsol gzim sogs sku 'khor rnams
dang bcas chibs rdog thon par/ ngos rang sku ngo rnams bgres gzhon go rim gyis gzhi thog bdun skas gshams su sku gdung bgres pa dang / rdo gcal chen mor gdung sras gzhon
pa rnams dang / pu tra'i bzhugs khang du sku ngo byings dang 'dir yod phyag gnyer drung rigs sogs kyis mjal dar/ gzhi thog lha chen lcags ri kha bcas nas ki sgra dung
bcas dar gyis g.yab mo lan gsum chibs pa zhal bsgyur/ rjes mar kha shas rta rgyugs kyis yong / phyug dbur thab skyel dkar spro sogs bcas de nub gar phur bzhugs/ de'i sang
nas rim bzhin dgon rgyas zhag shas bsu bar gsol ras tshan grangs nye 'khor dang / sum mdor phun gsum chos sde ba'i ser phreng dang sa mjal/ mjal slog tshan grangs gser ja
bcas sa dgon gzhan du yang 'dis rigs bgre/ de nas tsha gzhis su zhag dang / sang nyin zam gdong shab dmigs gzhis sdod rgan

po sogs rta pa sum cu skor gzab mchor gyis mjal dar/ dbang stod du gsol tshal/ dge sding du mi ser pho mo'i gzab mchor dang bcas pa'i gzhas bsu/ dge sding ma Ni ba dbu byang
rnams nas kyang phebs bsu/ TA Ti ba sogs nas ser phreng / der bcag ma thog sngar lam ltar gzhis 'bangs sogs nas sa mjal/ gong gsal rnams nas phebs skyel dang bcas brag
skyed regs thab skyel sar phebs skyel ba'i mjal dar/ gangs can du zhag snar thang du tshal gzhis rtse bde legs su rgyal mtshan mthon po ba'i thab bsu ja zhus/ rtse shod gnyis
kyi mgron gnyer nas 'tshams dar/ de nas phebs bsu ba rtse drung bzhi bcas bzhugs mtsher bde shar du mdzad/ de nas gnang brda phul te/ kun gzigs paN chen rin po che thub
bstan chos kyi nyi ma'i mjal phyag tu ston 'khor tshang ma phebs/ yab rje rdo rje 'chang de nyid nas sku phyag mdzad pa dang / kun gzigs rin po che khri steng bzhengs
te sngon lam thang shad lan gsum sogs kyang gnang skad 'dug maNDal rten gsum 'gyogs dar nang mdzod dngul bum ja 'khor rta sogs kyis mtshon pa'i tshan pa bde 'byung gi grangs
khri mjal legs skyes su 'bul gnang dang / sku ngo gzhan rnams nas kyang 'bul mtshon 'bul gnang grub nas/ gsol ja 'bras dkar spro bcas dang / mjal slog mgul dar byin
thum mchod khang khag gi gnas gzigs dngos skyes kyang gzab par phul zhing / bzhugs mtsher du'ang zur chas ja 'khor mar

ltang / 'bras ltang / dkar nag khog sogs zab rgyas bstar/ de nas phebs skyel sngar bzhin gyis chu shar zam pa bud tsam thab skyel ja 'bras 'tshams dar sogs/ gong gsal rang
re'i mjal slog dang gsol ras sogs mdzod deb bzhin bstsal/ de nas gser can dang nye bar dgon nas ser phreng rten dod sogs phul bar ser ja mang dod sogs gong bzhin/ de nas
span du zhag de nas rgya ma kha sogs/ rong chen brgyud de phebs/ sde dgon so sor ser phreng sa mjal dang / phar yang gsol ras mang 'gyed sogs stsol bzhin par lha ldan dang
nye ba snye thang bzhugs zhag tu gnas shan rtse drung phebs 'byor mdun rgyal khab nas thog ma'i gzigs bzos dkar spro shing 'bras sogs rgya dpangs che ba dang / de nas skyed
tshal klu sding du dbu gur khri gdan dang bcas gsol 'bras sogs phebs thog rtse shod bka' shag so so'i mgron gnyer phebs te 'tshams dar bstar ba/ phebs bsu ba drung ser
skya sum cu skor gyis mjal dar phul te/ rim phebs kyis bzhugs mtsher lha ldan rdo ring du mdzad/ de nas gnang brda 'bul gnang gis ston 'khor gru 'dzin gnyis pa'i gzhal
yas khang du/ gong sa thams cad mkhyen pa gzhan dang mtshungs zla ma mchis pa rgyal mchog blo bzang thub bstan rgya mtsho dang srid skyong de mo hu thog thu bcas mjal phyag
tu maNDal rten gsum mjal dar nang mdzod/ bzang gos ja 'bru sogs 'bul tshan dang / sku ngo gzhan nas kyang so sor

'bul tshan rnam grangs spam mtho bar phul bar mdzad nas/ khrir bzhugs drung rang re'i 'dren chas gtong srol gsol ja 'bras sder bcas dang / de nas phyir lung rtogs rgya mtsho'i
gser gdung thad du khri bcas dkar dmar spro sogs kyi gsol ston rgya spam che bar bstsal/ de nyin 'phags pa rin po che dang gser gdung khag sogs kyi gnas mjal kyang mdzad
yod dam snyam/ de nas gza' tshes dge bar khri mjal dngos gzhir/ yab rje rdo rje 'chang sku mched gnyis phebs te/ sngon lam maNDal sku gsung thugs rten zhabs brtan rdo
rje'i re kha rgyal srid sna bdun bkra shis rdzas brgyad sogs la gsung bshad dang bcas 'bul ba mdzad srol bzhin dang / rgya rdo bod rdo gos yug sogs kyis mtshon pa'i tshan
grangs bcu phrag 'dod yon gyi grangs ldan 'bul dgos kyang 'di skabs sa gzhung mkhos zhan pas sngon du chag zhus phyed chag phyed sgrub zhus 'thus don smin byung ba bzhin
'bul gnang mdzad/ srid skyong la'ang maNDal rten gsum 'gyogs dar a she tshan grangs bcas 'bul bar mdzad nas/ gsol ston sogs mjal phyag bzhin bstsal/ de nas bzhugs mtsher
du phebs nas bka' shag sogs la 'bul tshan rnams mdzod pas phul zhing gong ma chen mo'i sku tshab am ban lhan rgyas mdun sku mched gnyis char phebs te/ phar tshur rgya lugs
ching ngar dang / 'bul tshan rnams bstabs te/ sa zhwa bzhes mur khyel bzhugs mdzad nas bka' mol mdzad skad 'dug de nas bstan gling srid skyong sger mjal sogs

la'ang phebs shing / 'bul mtshon bstar/ gzhung sa chen po nas snga bar phyi gsum gyi zur bzos rgya dpangs che 'bul bar bka' blon tshang ma ngo phebs kyis gsol ja'i thog bka'
mol lhug stsol dang legs dar mtshams ltabs ma 'bul bar mdzad/ de nas gzhung sa mchog nas bstan srid zhabs brtan bsgrub gnang dgos rgyu'i bka' phebs bzhin/ e waM tshoms
chen du rdo rje phur pa'i gtor bzlog dgra dam phung gsum mnan pa/ gur mgon g.yul mdos/ gdugs dkar bzlog mdos rgyal chen g.yul mdos rnams bdun phrag re song nas zor 'phen
mdzad pa sogs/ zla ba bzhi lnga nang rje btsun rig byed sngon mo'i char 'bebs thor re dgos pa byung zhing / bstan gling du srid skyong mchog nas gur zhal bskang 'phrin dang
/ phur bzlog sri gnon sogs zhu gnang mdzad cing / gzhan yang ra shag lha klu dga' tshal/ dag grum/ yab gzhis glang mdun pa sogs nas kyang sku mched gnyis char gdan zhus
kyis tshe dbang / byad grol/ gtad hrul drag po gsum gyi dbang sogs mdzad cing / 'bul ba yang zab par phul/ gzhan yang gdul bya gang la gang 'dul gyi 'gro ba rnams thar
pa dang thams cad mkhyen pa'i lam la bkri bar mdzad zin nas/ gzhung sa mchog tu dgongs zhu dang gnang brda'i snyan seng dang bcas thon phyag zhu gnang gis mjal slog dngos
skyes kyang zab pa stsol thog gdan sa bar gyi sne shan du rdo ring zhabs sdod pa mngags gnang dang /

'di lo gzhung sa mchog nas la khongs spel legs gzhis ka'i bka' rnying gang yod mchod rgyun rten du 'bul sbyor mdzad pa sogs bkur bzos che bar bstsal/ de nas zla ba dgu pa'i
tshes la drung ser skya'i phebs skyel ba gong bzhin lha gdong shan kha dang nye bar gzhung sa mchog nas dbu gur sogs gong bzhin thab skyel dang / rtse shod bka' shag so
so nas mgron gnyer phebs te 'tshams dar bstar ba gong steng gong sa thams cad mkhyen pa'i gsung mdud bcas bstsal/ de nas rim bzhin chibs bsgyur te/ rgod bkag la brgyud de
bsam yas su bzhugs zhag 'cham gzigs/ chos skyong sku phebs kyi bka' bsgo/ sku chas dang spyan gzigs bstsal ba/ rab grwar mang 'gyed/ khrom dbang sogs lho gnas dgon khag
phal cher du de bzhin gyi rtse thang 'bras gling / yar klungs bkras chos/ gra phyi nang / mdo chos/ rab smad/ rnam rab/ dgong dkar bcas so sor 'dod chos dang / skya ser byings
la khrom dbang mang 'gyed chos skyong sku phebs sogs dang / bsam yas mchim phu dang g.ya' ma lung / yar klungs rten gsum gnas gsum sogs su mchod 'bul tshogs brgya sogs
bstan don dang gdul bya'i re skong rnams zin te/ gam pa la nas yar 'brog mthar chos/ rgyal rtse gur grwa bcas gong gsal dgon khag tshang mas phebs bsu phebs skyel zab
pa/ thab bsu dgon khag so so dang nye bar 'dus tshogs nas ser phreng / chos skyong sku phebs yod rigs rnams nas phebs bsu

mjal dar/ byams 'then yang byed/ mi sde rnams nas gzhas bsu sogs zab par zhus/ de nas pa rnam gzhis rtse dang nye bar bkra shis lhun pos thab bsu phebs bsu bzhugs mtsher bde
shar/ paN chen rin po che mjal phyag sogs gong 'dra/ de nas zhag shas bzhugs nas/ bla brang gzhung nas phebs skyel bde legs su thab skyel sogs gong bzhin yar lam ngor e
waM chos ldan nas gdan zhus phebs bsu ser phreng sogs zab rgyas dang bcas/ yab rje rdo rje 'chang sku mched zung dang ston 'khor rnams khang gsar bla brang du bzhugs shing
/ yum mchog ni dgon pa'i nang nag chang 'grim bzhud mi chog par brten sngar lam bzhin rgyal sgo'i phyir zhing steng zhig tu cha ther phub ste bzhugs skad 'dug ngor chen
rgyal ba gnyis pa de bzhin rang nyid kyi thugs rgyud la sdom gsum phra zhing phra ba thugs nyams su bstar zhing / slob brgyud rnams la'ang de bzhin dgos pa'i bca' yig sogs
mdzad par brten/ dus snyigs ma 'di 'dra la yang phyag rjes ngo mtshar can bstan pa'i mig rgyan la phan pa 'di 'dra la ni kho bos ni rjes su yi rang ngo / /de nas 'du
khang chen mor tshogs phebs kyis tshe dbang dang / bla brang so so'i mkhan zhabs rnams la 'dod chos/ khrus gsol rab gnas bskang 'phrin sogs re skong rnams grub zin nas/ snar
thang dang gangs can du bzhugs zhag gong gsal rnams su 'gang che kha re ma gtogs pa'i 'bul tshan phul ba dang / dad sbyin rnams kyi re skong

rnams re re bzhin bkod na yi ge ha cang mang bas gong gsal 'ga' zhig la mtshon te shes par bya'o/ /de nas brag skye rags kyi mas tsam shab gzhis rgan bu bcas kyi phebs bsu
mjal dar/ brag skor thab bsu dge sding du phebs mtshams gzab mchor can gyi pho mo'i gzhas bsu sogs sngar bzhin ser phreng bcas der bcags zhag mdzad nas/ sngon phebs bzhin
gyi thab skyel phebs skyel bcas/ tsha gzhis su zhag 'go zla'i tshes bcu bzhi la gar ra bkra shis dar rgyas su/ chos grwa rnam gnyis kyi mkhan chen chos bstan 'dzin/ mdzod
pa bsam lte ba'i chos dpal 'byor/ gnyer dpon be shar kun dga' bzang po rgya las lho byang las tshan/ bla khag las byed/ drung rigs ser skya rnams gzab mchor dang bcas mjal
dar phul te gar phur bzhugs zhag nas 'di gar phyir log byas/ sang nyin tshes bco lnga'i nyin rtser a spro la rtser lha bsangs rgyas pa/ de nas rim phebs kyis phyug po
dbu rtser dbu gur zab ma thab bsu dkar spro ja 'bras dang phebs bsu bcas sngar lam bzhin gdung sras gcung po ngag dbang lhun grub rgyal mtshan phebs/ de nas gzhung zhing
chu kha mar dgon nub 'cham mgon brgyad dang sgrol pho nas gnod sbyin chen po/ rgyal po sogs kyi phebs bsu mjal dar 'cham mgon rnams la snyan dar sgron pa sogs mchod phreng
bcu gcig gis mtshon pa sogs zab rgyas/ de nyin snga dro gzhi thog rtser ngos rang dang / 'dir yod ban tshang pa bcas nas lha bsangs rgyas pa/

rtse nas bkra shis khra ring dpyang ba/ khyad lho'i steng 'phyar dar zab ma/ de'i sngon du gzhi thog rab gsal g.yab 'khor steng shod sogs la tshon rtsi gsar gtong / gsham bu
sa yol gdan yol gsar bskrun sogs zhu sgo rnams bka' 'brel ngos rang khri tshab yin khul dang / mdzod gnyer sogs las khungs rnams dang / go 'dud kyi gra sgrig byung song
ba bzhin dgongs dgyes kyang byung song ngo / /de nas pu tra'i bzhugs khang du drung rigs sku ngo byings kyis mjal dar/ mdun skas gsham du phun gdung 'jam dbang sku mched
ngos rang bcas kyis mjal dar sogs phul te/ tshoms dmar gyi rgya mthong byang la mu tig gi lan dza bris yol sogs rgyan 'grem zab ma/ de nas yab rje rdo rje 'chang de nyid
bla chen 'phags pa'i bzhugs khri dang / sku gdung gzhan par khri lcog bcas/ gzhung gnas shan par gdan lcog bcas/ yum rje btsun rnams khyad byang du bzhugs yod dam snyam/
de nas ja 'bras thog ngos rang mdzod pa bcas nas maNDal rten gsum 'gyogs dar a shes/ de nas sku ngo rnams dang mkhan phyag gnyer gsum sogs gzhis gnyer chung ngu yan gyi
so so'i go gnas mjal dar phul/ de nas gsol ston rgyas pa grub nas rtser phebs/ de'i skabs cha khams gzhas ma/ kong gzhas dang / 'cham mgon rnams la tshoms chen du bskang
ba brgya tshar grol nas 'cham sku phebs skyel rgyun bzhin/ de nas mgon khang rnams su gtang rag sogs rim bzhin mdzad do/ /'di skabs kyi lam rnams phal

cher chu lug yab rje padma bdud 'dul dbang phyug sku mched dang / chu yos rdo rje rin chen dang / theg chen bkra shis rin chen sku mched sogs kyi dbus phebs skabs kyi lam ltar
mdzad cing gzhung gnas sogs nas kyang de ltar yin par/ 'on kyang de skabs sgar sgrigs gnang srol yang phyis steng sa khang kho nar bzhugs lam bzhin mdzad do/ /'di lo
sa gzhung bka' 'gyur 'char can grol nas/ gong gsal spel legs bka' 'bru'i thog nas bka' 'gyur 'phar ma zhag gsum dang / ban tshang pas khyad byang du phur bzlog sgrub zhag
gsum sogs 'phar du gnang / sa byi rta zla'i tshes nyer lnga'i nyin gdung sras gcung po grags pa blo gros 'khrungs pa rim bzhin 'khrungs ston sogs gnang / lo 'dir ngos rang
phur sgrub bshad las bgyis rgyur/ sngar lam bzhin ril sgrub lha mchod phur sgrub bcas zab ma mdzad/ 'di lo ril sgrub phur sgrub sogs kyi slob dpon yab rje mchog dang /
slob dpon gzhon pa phun phos gnang / de nas bstan rim mgon po drug cu pa sogs kyi zor 'dzin bgyis rgyur yab rje rdo rje 'chang gi sku drung nas sngon thob zin/ slar yang
dam tshig gso byed sogs su lam dbang gur mgon khro bcu thun mong ma yin pa/ gur lha brgyad/ bran bdud/ pu tra'i zur bka' sogs zhus bstsal byung zhing / 'di lo zla ba gnyis
pa'i nang tsam nas bod phyi g.yul 'khrug 'go tshugs te/ bka' gung lha klu dmag brgyab tu gro mo ngos la phebs pa sogs la bka'

yig 'tshams zhu phul bar gzim zur 'jam dbyangs thon te/ ston chab skabs phyir 'khor gzhung sa nas dmag bzlog zhabs brtan du drang srong log tri'i gtor bzlog gdugs dkar bzlog
mdos mgon mdos mgon khang khag la bskang 'phrin sogs yab rje zung dang ban tshang pa bcas nas mdzad cing / lhag par rje rig byed lha mo'i bsnyen sgrub las gsum yab rje
rdo rje 'chang sku mched phun pho gdung sras 'jam dbang / lha chen mkhan po bcas so so nas rtags thon dgos rgyur bka' phebs bzhin yab rje mchog nas rje tshar chen gyi gnad
yig ganggA'i chu rgyun ji lta ba bzhin sde dge sa dbang bla mas nag 'gros su mdzad pa/ srid gsum ji lta ba bsnyen pa rtsa sngags 'bum phrag brgyad kha skong sbyin sreg
sgrub pa las sbyor bcas mthar phyin pa mdzad nas/ de'i sngon zla ba bzhi pa'i nang bse mgon yid bzhin nor bu'i drung du sku rkyang gis gur mgon khro bcu'i bsnyen pa bdun
gcig sogs mdzad skabs/ 'od gsal gyi ngang du lcags kyi hom khung gru gsum nang khar stabs rgya bdun can du ma tshogs pa'i gzigs snang dang / snga dro zhig mi ras gos gyon
pa kha shas nged tshos las byas pa don med du song zer ba sogs byung tshul ring min nas chings 'grig ste rgyal khams bde 'jags su gyur par brtag gam snyam/ gzhan yang lha
mo rig byed ma'i skor la dngos nyams su grub mtshan du ma yong tshul gsungs pa las dngos su gsungs pa bka' ma grol bas bzhag 'di lor dbyar kho bos gsol btab

bzhin rta mgrin yang gsang dbang chen dang gnod sbyin rtsi'u dmar po'i srog gtad sogs bstsal/ de nas dpyid chab sogs la phebs skabs dmag skad kyang phal cher chag de'i dgun
lo ngos la phyag na rdo rje gos sngon can gyi rjes gnang sngon 'gro'i rnam sras rigs can bco lnga'i rjes gnang drag po'i bka' btad bcas bstsal/ sa glang lo 'jam dpal dngos
grub rgya mtsho dang / ngos rang zung nas phur sgrub slob dpon thog mar bgyid rgyur/ ril sgrub/ lha mchod/ phur sgrub zab ma sogs kyi tshogs dbur yab rje mchog kyang rtag
par phebs/ lcags stag zla ba dang po'i nang bdag gi bla ma mam tri ratna bha drar/ tshe dpag med lha dgu sogs dbang byin rlabs 'ga' zhig mdzad/ lo de'i ston chab 'khor
nas sring mo rje btsun dngos grub dbang mo 'khrungs/ ngos rang la zhal bzhi sgrub dus thun mong ma yin pa'i rjes gnang / tshe sgrub gur bdun ma'i lung sogs sngon du yongs
rdzogs thob kyang / slar dam tshig gso byed du zhus ngos nas sgrol phor zla ba gsum zhal bzhi'i sgrub bsnyen la sdod skabs dang / dus mdos slob dpon yab rje rdo rje 'chang
nas mdzad/ lcags yos lo nas bzung sgrol pho'i ar zug tshugs shing / ngos rang tsha gzhis sogs la bskyod skabs dang / 'di lor phur sgrub slob dpon yab rje mchog nas mdzad/
dgun lor kun gzigs rin po che khri phebs kyis gtsang khul brel zing lang / 'di'i skabs gong ma'i sku tshab bod bzhugs blon chen srin am ban dang / bod

kyi srid skyong de mo hu thog thu sogs gtsang phebs la/ 'di nas kyang sngar lam yab rje sku mched lhan rgyas dang / sku 'khor mdzod pa bsam lte ba/ gnyer tshab gzim zur 'jam
dbyangs/ ban tshang gsol gzim sogs ston 'khor rnams rgyal zla'i nyer dgu la 'di nas chibs rdog thon te/ gar phur bzhugs zhag de nas gzhis rtse bar gyi mdzad sgo rnams phal
cher dbus phebs bzhin la/ 'di lo gangs can/ snar thang rnams gnas gzigs la phebs skad 'dug de nas gzhis rtser bla brang bkra shis lhun po bas phebs bsu thab bsu sogs
phal cher dbus phebs bzhin bzhugs mtsher o rdor du mdzad/ de nas gnang brda snyan seng 'bul gnang gis/ paN chen blo bzang thub bstan chos kyi nyi mas mjal phyag mdzad de/
maNDal rten gsum 'gyogs dar nang mdzod kyis mtshon 'bul tshan rnams phul te/ ja 'bras gsol ston bstsal grub nas dum tsam zhig gzim chung du 'khyil tsam mdzad/ de nas gnas
sngar gyi de nyid du srid skyong mjal phyag la 'bul tshan sogs bstar grub nas gzhung gnas nas gsol ston sogs bstsal/ de nas rang gnas su phebs/ am ban sar phebs rtsis la
wang zhu mdzad par bla ma gang 'dra red zhes zhib dris kyis bla ma sa skya pa yin tshul dang / deng skabs gong ma chen mo'i sku tshab dang / gong sa yab gzhis sogs la mjal
phyag tu phebs lugs brjod pa sa skya paN chen gyi rigs rgyud ngo ma e yin zhes zhib dris kyis/ de ltar na tshur phebs mi dgos/ ngos rang phar

yong tshul brjod pa yab rje sku mched nas gzhan dag la bka' 'dri gnang bas rgya mis de bzhin zer ba kho rang tsho'i lugs srol red/ slar yang am ban chen po tshur chibs bsgyur
sku las che bas ngos mched phar zhabs bcar zhus chog pa zhes/ wang zhu mdzad par sngon zhus bzhin sa skya bla ma zhes pa gnam bskos gong ma chen mo'i mchod yon snying
khung mtshan che ba zhig yin snang bas ngos pha gar sang nyin slebs yong brjod par brten/ rkub khri'u dang / dral ban dral skyags sogs mang du gra 'grigs ang gsar mdzad de/
sleb rang mi yong ngam gsungs mur/ am ban rang dang / rgya mi dpon khag g.yog 'khor sogs mang du yong bar/ o rdor gyi khang pa de bzhin mun srang dang / skas brtsegs thang
po rang med pa sha stag yod tshod 'dug par/ gzhung sne shan dang o drung sogs rgyugs te thams cad kyi lag du me sgron 'khyer bas/ steng du thogs med du 'ong ste/ rgya
lugs phyag 'tshal sogs zhus/ am ban rang dang / dpon khag kha shas rkub bkyag byas te bsdad/ yab rje rdo rje 'chang sku mched kyang khyel bzhugs dang / sa zhwa bzhes te
bzhugs thog kho bor yag po bltas te/ bla ma gang 'dra yin/ dgon pa dang / chos lugs sogs gang yin sogs zhib dris kyi lan rnams gsungs pas thal mo ya gcig slongs te/ de ltar
na bla ma rnying ma zhig yin pa red zer zhing dal bar sdod/ 'bul mtshon kyang che ba phul/ phar gnang skyes dngos po sogs bstsal kyang ma zhus pa/ dbu

nan gyis 'bul gnang mdzad/ byin rten bdud rtsi ril bu khri rdo brgya stong dbu ljon na bza' sogs dgos tshul nan zhus kyis bstsal bar dgyes dgyes byed cing / phyir log yod tshod
'dug am ban 'di bzhin dbang shugs shin tu btsan pas tshang mar nyes 'gel mang zhing bkras lhun la yang khri phebs go sgrigs ang gsar la/ ngos 'di lo gro mo dmag 'jug
las don byed dgos khri phebs mi yong tshul brjod pa/ 'di lo srid skyong gtsang phebs gra sgrigs tshang ma tshar bas zhus chog pa/ zhes dngul Tam rdo brgya tsam skyel dgos
byung lugs brjod pa dang / 'ga' re nas sa skya pa la yang / nyes pa bkal rkyen/ mi shes pa byung bas am ban rang phyir slog tu phyin pa sogs gtam 'chal du ma gleng tshod
'dug de nas khri phebs dngos gzhi sogs la phebs/ 'phros mi gnang gzhung bla brang gi gsol ston sogs la gdan zhus kyis gnam bskos gong ma chen mo'i sku tshab am ban ma slebs
par sngar lam paN chen rin po che dang / bod kyi srid skyong de mo gnyis char bzhugs khrir phebs mi chog pa gsham du khri shing la khyel bzhugs mdzad nas/ sgug sdod
gnang dgos yod 'dug pa ltar/ um ring mdzad dgos byung ba gang 'tsham zhig la kho slebs/ phyogs gang la yang bltas te/ yab rje rdo rje 'chang sku mched mthong ma thag mi mang
dbus nas tshur yong ste/ rgya lugs ching ngar sogs dang mjal dar phul bas der yod skya ser tshang mas bla ma sa skya pa 'di gzhan 'gran ma mchis pa red

ces kun ngo mtshar du gyur skad/ gsol ston grol nas am ban nas drung yig kun byang mgon po la rim bzhi'i go gnas tog sgrom/ rtse phyag zhabs shar tshe bkras la rim lnga'i go
gnas tog sgrom sogs sprad/ rgya lugs dang mthun pa'i thugs rje che zhus sogs bstsal zhing / gzhan yang 'di skabs bzhugs mtsher du gzhung bla brang gi sku drag dang / dbus
gtsang byang 'brog pa khams sogs kyi mi phal cher 'dus pa sogs/ mjal kha zhu mkhan shin tu mang ba zam ma chad pa snga dgong thugs dam nyams bzhes gsol tshigs sogs kyi
ring khyug tsam las/ gzhan bzhugs long ye nas med pa gdul bya rnams gang la gang 'dul gyi thugs dam brtag pa/ bka' bsgo/ byab khrus/ tshe dbang / chos 'brel/ gsung bsngo
/ sbyang chog sbyin sreg bgegs sprod sogs gang dgos kyi re ba bskangs grub nas/ kun gzigs rin po cher thon phyag zhu gnang gis slog sogs zab par phul/ srid skyong mchog
nas yab rje rdo rje 'chang sku mched gnyis char gsol tshigs nang mar gdan zhus kyis lhod bzhugs thog bstan srid skor gyi bka' mol mang bar byung tshod kyang zhib par ma nges/
thon phyag sogs zhu gnang mdzad pa slog sogs kyang zab par bstsal/ de nas ring min gzhis rtse nas phebs skyel thab skyel sogs sngar bzhin gyis/ snar thang sogs la bla
brang sku tshab ched mngags kyis sngon 'gro mgon chos rgyal 'phags pas gnas brtan bcu drug gdan drangs pa dngos su phebs te phyag mchod mdzad skabs

kyi gnas brtan rnams kyi zhabs lham gsol sder zhes mchod sogs bla brang mchog gi dam sbyar ma rnams gzigs shing byin rlabs zhu bar mdzad/ de nas gangs chen shab sogs mdzad
sgo rnams dbus phebs bzhin gyis gar phur bzhugs zhag dang / de'i sang nyin zla ba gnyis pa'i tshes gcig la gdan sa chen por phebs/ thab bsu sar kho bo rang phebs bsur bskyod
cing / de nas chu khar mar chos sde lho byang nas ser phreng rgyas pa pu tra'i bzhugs khang du drung rigs rje btsun rnams kyi mjal dar/ mdun skas gsham gyi rdo skas 'gor
sku gdung rnams kyi mjal dar bzhes te rtser shar phebs mdzad/ 'di lo ngos dbus gtsang byang rigs khul sogs phyogs bskyod zhu dgos bka' 'brel zhus te/ ngos 'khor rnams
la thon khar bka' bsgo byin rlabs thon phyag gang ci bka' slob sogs zhus te zla tshes la thon/ 'di lor gsol dbyar khongs sgrol pho sngon dus nas lho bskyed gzim chung chen
mo ka ba brgyad kyi sa g.yas g.yon du gzim sbug rdo gcal shag bskor steng shod/ bkra shis dpal rgyas shar nub/ skrum khang rtse thab sogs dang / de'i phyir sde yangs/
snga dus kyi 'bag 'cham pa thon sa dang / bka' 'gyur gsung sgrogs khang chabs cig nub tu spo gnang bcas phu mda' tshang ma shing cha legs shing / rdo shing a 'u phal cher
rtse gdong par gzhung las lta bu ma yin pa bla lto sogs kyang sku sger nas yid tshim nges gdan shoms gnang ste bkod legs phugs 'pher 'di bzhin zhal

ba tshon rtsi bcas phal cher grub zin te/ yab rje rdo rje 'chang sku mched nas rdo rje phur pa'i sgo nas rab gnas rgyas pa zhi rgyas kyi sbyin sreg rab ston sogs rgyas par
gnang ste/ dga' ston du sa skya lha mo ba dang skyor mo lung pa sogs nas chos rgyal dri med kun ldan/ 'gro ba bzang mo/ padma 'od 'bar sogs 'khrab skyor mo lung pa a phyogs
dwangs seng zhes pa sogs 'khrab tshul glu gdangs/ skyed bsgyur sogs ha cang dod pas ltad mo chen mo byung tshul kyang gleng/ lo phyi nang 'di rnams su sog po tho rgod
dpon mo sogs/ dad sbyin mang po'i mjal kha dbang chos sogs 'ga' re zhus tshod bcas/ gser dngul bzang gos 'bul spam tshan che bar phul/ chu sbrul dbyar gtsang mda' khar tsho
ba'i bu rgyal po srog rlung lta bus smyo bar yab rje sku mched gnyis char nas/ byad grol/ rta mgrin gyi dbang sogs mdzad pas nad las grol bar byung 'dug 'di lo ngos rang
'grul nas 'khor bar thab bsu 'tshams dar/ rta bsu ser phreng sogs zab rgyas bstsal te sgrol phor sleb gdong yab rje sku mched ma yum bcas par phyag dang mjal dar phul
te gzhis byes skor gyi bka' phebs kyang lhug par bstsal/ de lo dgun bzhugs gzhi thog tu mdzad/ sog po bla grwa 'ga' zhig la dpal sa skya'i gser chos mkha' spyod skor gsum
gyi chos skor sogs bstsal song ba dang / shing rta dbyar sgrol phor bzhugs/ sa ga zla bar ril sgrub kyi slob dpon dang / lha mchod sogs la phebs mur/ khu bo rin

po che nyid chab bsags sogs mtha' ma'i snyun gzhi'i 'go zug cing / de sngon nas bzung zhabs rim rgya che bar gnang / yab rje mchog nas kyang rkyen sel bka' dbang ljags bsgo
sogs ji ltar bstsal rung drag skyed gtan nas ma bzhes pa'i la gyis dgung grangs so bdun pa chu stod zla ba'i tshes drug gi srod chen khar zhing brjes/ tshang ma hon 'thor
te bya thabs bral ba bla sman pa kun byang drung che mgon po dang / gzim zur 'jam dbyangs sogs nas/ yab rje mchog la ma legs thugs gso zab brling snyan phul song ba sogs/
gnas skabs thugs gso'i gsol 'debs ljags rtsom dang dgongs rdzogs zhal bkod rnams rim bzhin gnang song ba/ ji ltar sgrub tshul rnams rgyas pa 'og tu gsal zhing / tshes
la spur mchod nyin yab rje rdo rje 'chang nas snying po kyai rdo rje'i gsung chog rgyas pa rje btsun rin po che'i dus mtha'i cho ga bzhin gyis byang bu sreg byang lam ston
sogs bka' drin bskyangs shing / zhag shas nas rdo rje phur pa'i rdul tshon la brten sgrub mchod slob dpon yab rje rdo rje 'chang nas mdzad cing / chog grwa ngos rang ban
tshang pa tshogs yongs bcas nas gzim cher zhag bdun dang / byang gter thugs sgrub tshogs mchod phyag cha bsnyen bkur zab ma bcas mdzad cing / 'di lo'i phur sgrub slob dpon
kyang mdzad/ dngos gzhi thog tshes drug la sna lnga'i brgya mchod mang thug 'gyed sogs kyi thog skyabs mchog de nyid la mchod bsngo rgyas par mdzad cing/ de nas dgun
bzhugs

byang du phebs thog ngos rang bka' 'brel shab bskyod bgyis te/ Ta rngi/ dge sding bcas kyi mgon khang rnams su bskang 'phrin sogs bgyis te/ dus mdos skabs gdan sar 'byor/ rgyal
zla'i tshes 'gor bzhugs thab sgrol phor spo gnang gis tshes nyer lnga la da lta'i bdag yum 'di bzhin dang / mdo sras bsod nams stobs rgyal mchog sogs dpon 'khor rags
'dus sngon lam lung shes nas re sa bskor te/ lha rtse nas sa khong mthong smon du zhag dang / de nas 'di gar nam langs gong du gsang stabs kyis phebs te/ 'di ga shing bzo
ba'i shag tu bzhugs/ tshes nyer brgyad la gzim cher phebs te/ yab rje rdo rje 'chang mchog nas 'phags yul gyi slob dpon chen po dzeA ta ri'i thugs bcud rgyal ba tshe mtha'
yas pa lha dgu'i dkyil 'khor du dbang bskur ba bstsal te/ mtshan 'chi med kun dga' sgrol ma rigs 'dzin dpal bzang mo zhes 'dogs gnang mdzad/ rgyal srid sna bdun bkra
shis rdzas brgyad sogs kyi mnga' gsol shis brjod rgyas pa thugs smon zab pa bcas stsol grub nas ngos rnams la mgul dar zab pa re bstsal/ gsang khongs su yod pa'i sa mdzod
bsam lte ba/ gsol gzim sogs nas legs dar phul ba sogs zhib tshul zur du gsal/ 'di lo dbyar skyabs mchog de nyid kyi dgongs rdzogs su khyams byang du lha khang zur bcad mdzad
nas/ slob dpon padma sam bha ba'i snang brnyan rin po che gnyis pa las grub pa dang / rgyab yol pad stong rnams gser zangs

las skrun pa bzo khyad ngo mtshar can 'di nyid kyi nang zhugs su thil g.yab rten gras 'jam mgon a mes zhabs kyi sman sku ngo mtshar can rgyun du zhal mdangs sna tshogs ston
pa de nyid gtso bor bzhugs/ dam pa de nyid kyi gdung 'dam las spar ba'i rtsa gsum snang brnyan spyi dang / gser chos dbang lha sku gsum gyi snang brnyan shin tu mang ba
bzhugs pa dang / phyir gtsug lag khang rang gi mthong yangs rnams kyi tshon rtsi zhal ba bcas lam tsam grub ste/ zla ba bdun pa'i nang yab rje rdo rje 'chang de nyid nas
rdo rje phur pa'i sgo nas rab gnas rgyas pa/ phyi bskor la me tog 'thor ba gos sku zhal phye sna lnga'i mchod sprin rgyas pa thang ston du grags pa sogs rgyas par mdzad/
slob dpon padma'i rnam thar gyang ris 'di rnams mjug la rim bzhin 'phar/ de skabs byang gter thugs sgrub kyi gtor gzhi sogs 'dzugs gnang gis ma yum nyid chog grwa bcas dang
/ skabs 'ga' re la ban tshang pa dang bcas tshes bcu'i mchod pa kho na la brtson par mdzad gnang dang / me sprel lor da lta phur sgrub kyi 'cham phod mo 'don sngon po
'ja' dmar ser mthong 'jug ljang khu byas pa 'di rnams gsar bskrun mdzad de/ thog mar 'don gnang la phur sgrub zab ma dang / khrums zla'i tshes gcig la phur khang rang du
yab rje rdo rje 'chang mchog la 'di ga'i sku ngo rnams dang / gdong sna phogs dpon sku ngo mchog sras bgres gzhon bcas kyang phebs yod pa rnams dang / 'di ga'i mkhan phyag
gnyer gsum rgya

las lho byang las sne drung rigs bcas nas legs 'bul mdzad chen bzhin phul song / me bya lo rgyal zla'i nang slar dbus phyogs gnas len phebs bzhed kyis lam yig sogs zhu gnang
gis mgon khang khag gi lam gtor phal cher me phag lo bzhin mdzad de/ zla de'i tshes bcu dgu la yab rje rdo rje 'chang dang / gdung sras 'jam dbyangs bzang po ma yum mchog
dang / sring mo rje btsun dngos dbang ma bcas dang / mdzod pa bsam lte ba/ gnyer tshab gzim zur 'jam dbyangs/ rtse phyag tshe bkras gsol che mang byam/ gzim che kun byang
/ yongs 'dzin phra mar bstan rin/ dbu che bsod bzang sogs ban tshang pa/ phyag gnyer drung rigs rags 'dus bcas gzhi thog nas chibs bsgyur ba bdag 'dir yod/ gdung rigs
rnams nas sngon lam bzhin phebs skyel mjal dar/ pu tra'i bzhugs khang du sku ngo byings dang 'dir yod phyag tshab drung che sgo shar ba dang / kun byang drung che mgon po
zung gis mtshon drung rigs sogs nas phebs skyel mjal dar dang / thab skyel dang bar lam gyi mdzad sgo rnams phal che me phag lo bzhin mdzad de/ rta zla'i tshes 'gor lha
ldan du phebs par/ de skabs gong sa rgyal dbang thams cad mkhyen pa blo bzang thub bstan rgya mtsho mchog nas lugs gnyis thugs 'gan bzhes te/ bod 'bangs rnams bde skyid
kyi dga' ston la ci dgar longs spyad chog skabs yin pas/ sngon lam thab bsu dang drung rigs nas phebs bsu sogs zab rgyas mdzad/ de

skabs bzhugs mtsher rdo ring du mdzad/ sne shan du rdo ring sras bka' mgron dang / rtse mgron dkon mchog zla grags zung mngags par mdzad/ de nas gzhes brda snyan seng dang
'brel mjal phyag me phag lo bzhin mdzad de/ maNDal rten gsum 'gyogs dar nang mdzod 'bul tshan sogs zab du 'bul gnang dang / yum sras zung nas kyang rten gsum 'gyogs dar sogs
'bul lam mdzad cing / de nas gsol ja bzhes 'bras sogs phebs grub nas phyir phebs te/ lung rtogs rgya mtsho'i gser gdung 'gag tu/ bzhugs gdan thab bcas gsol ja phebs thog
gsol ston rgyas par bstsal/ de nas gnas gzigs mdzad yod dam snyam/ de nas dgu gtor chen mo dang / dgung gsar gsol ston sogs la brda thor 'god gnang gis dpon 'khor tshang
ma phebs/ smon lam chen mo'i skabs skyabs mgon rgyal ba thams cad mkhyen pa chen po bla brang thog khar bzhugs pas/ rang res dgong mo'i snyan seng dung rgya btang dus
snyan seng zhu gnang la/ bka'i gnang ba thob thog rgya gling gang snyan gtong dgos rgyu'i bka' bsgyur kyang phebs/ de nas smon lam rta rgyugs byams pa gdan 'dren sogs kyi
gzigs cha la yang bka' shag sogs nas brda tho bstsal te phebs skad 'dug pa dang / zla ba gnyis par tshogs mchod ser phreng sogs la'ang gdung sras gcung po phebs skad kyi
gzigs ja so sor yang / rtse shod so so nas gsol ja bzhes 'bras dkar spro/ sder kha bcas 'char chen phebs par thugs rje

che zhus a shes mtshams ltabs can re 'bul dgos sogs lugs srol rnams ma 'jol bar mdzad do/ /gzhan yang gzhung sa mchog nas snga phyir zur chas gya nom par bstsal zhing / bstan
srid zhabs brtan du gdugs dkar bzlog mdos dang / drang srong log tri pa la'i gtor bzlog gur mgon khro bcu'i gtor bzlog dbyar gsol lha mo rig byed ma'i char 'bebs sogs
gnang ba dang / gong gdugs dkar zor gtor rnams las khrag rgyun nar mar babs shing / zor 'phen skabs rlung nag 'tshub cing 'khyil ba/ zor bkra legs pa sogs bstan srid la ha
cang dge yang yab rje rdo rje 'chang nyid rgyun gtan snyun ba mi shes kyang / 'di lo lha ldan du zhabs phran bu snyun tshul bzhes pa dang / 'di ga sa skyar gzhung gi bka'
'gyur skabs khams grwa bod grwa rnams phyogs langs kyis 'khrug shor che tsam byung song / dbus gtsang sogs su'ang sa g.yo yom tsam nyin re che chung thengs kha shas bstud
mar byung song / 'go zla'i gnam gang nyin nyi dkyil yongs rdzogs bsgrigs pa sogs don du yab rje rdo rje 'chang nyid lo shas las zhabs mi brtan pa'i rtags su mngon pas
phran chung nas gong gsal than ltas de dag dmigs med du zhi ba'i srung bzlog gang shes zhus kyang don 'bras che ba rang ma byung ngo / /de nas bar skabs bstan gling srid
zur mjal 'phrad kyis gnang skyes rnams bstar zhing / yab sras gnyis char gdan zhus kyis gur zhal khang du bskang 'phrin bdun gcig tsam dang / rgyal khang du gsol kha

srid zur mchog dang / 'dus tshogs bcas nas tshe dbang sogs zhus tshod dang / gzhan yang yab gzhi glang mdun pa/ yab gzhi phun khang / lha klu dga' tshal ba/ dag bhrum sogs
nas gdan zhus kyis tshe dbang / byad 'grol/ khrus gsol rab gnas sogs thugs bzhed skong bar mdzad skad 'dug 'di lo sku gegs lta bus mdzod pa bsam lte ba/ gzim zur 'jam dbyangs/
rtse phyag tshe bkras/ phu shar em chi rnams rim par nad mnar gyis/ mdzod pa bsam lte ba/ chos dpal/ phu shar bla sman pa bcas lha ldan du dus chos su gyur ba dang
/ gzim zur 'jam dbyangs zla ba drug pa'i nang 'dir 'byor byung yang / ring po ma song bar dus las yol ba sku gegs bsgyur ba'i yab rje mchog dang gzim tshe bkras bcas snyun
las seng dwangs byung 'dug de nas gzhung zhabs pho brang dang / rgya dpon am ban lhan drung sogs kyi sar phebs yod dam snyam/ zla ba der de mo sku 'cham gzigs char/ gdan
zhu gnang bar phebs skad dang / nor gling du zhu don lha mo ba sogs kyi gzigs cha dang / de skabs sogs snga phyi gang rung zhig la rgyal dbang thams cad mkhyen pa'i gzim
chung du mjal phyag sogs kyang mdzad skad 'dug 'di lor rgyal khab nas sa skya bar gzhis ga bstsal rgyur phyis gting gzhung gron che bas mi khrol kyang / mchod rgyun zhig
gso sogs kyi gtong snon du Tam rdo nyis brgya tham pa lo gsum skyed med du gsol ras bstsal ba sogs/ khar gdong

sna bas zhus te lo ltar gyi dngul skyed sa skya bar rtsis zhu ba sogs gzhung sa mchog gi thugs rje dang bka' drin ni bsam las 'das/ de nas ring po ma yin par thon phyag sogs
zhu gdan gyis gzhung sa nas phebs skyel ba sngar bzhin gyi brag yer pa/ tshal gung thang sogs gnas gzigs bsam yas sogs lho gnas mchod 'bul gnas mjal dang / gdul bya rnams
thar lam la 'god bzhin par/ gam pa la nas dpal bde/ sna dkar rtse/ yar 'brog thar chos/ rgyal rtse gur pa grwa tshang / pa rnam/ gzhis rtser bla brang nas thab bsu phebs
bsu 'tshams dar bstar ba sogs sngar lam bzhin/ de nas bzhugs mtsher yab gzhis/ kun gzigs mjal phyag sogs mdzad/ bkras lhun nas thab skyel phebs skyel sogs grub nas/ snar
thang gangs can shab dge sding / tsha gzhis bcas kyi mdzad sgo rnams phal cher me phag dbus phebs lam bzhin mdzad nas/ sa khyi rta zla'i tshes la ga dar bkra shis dar
rgyas su mdo sngags chos sde nyi zla zung 'brel gyi mkhan chen dpal bzang 'phrin las mdzod sgog shar drung che bsam gtan/ kun byang drung che mgon po/ gnyer tshab bde shar
kun bzang / rgya las lho byang las sne/ bla khag las byed/ 'dir yod phyag gnyer drung rigs rnams gzab mchor dang ldan pas phebs bsu mjal dar de nub phyir log ste/ de'i
sang nyin snga bar a krol la rtser bsangs rgyas pa/ thab bsu'i sar gdung sras ngag dbang lhun grub rgyal mtshan phebs yod dam

snyam/ chu kha ma'i steng mgon nub 'cham mgon brgyad/ sgrol pho'i gnod sbyin chen po/ rgyal po rnams ser phreng bcas zab rgyas rnams kyis mdun nas bstar de pu tri'i bzhugs
khang dang / mdun skas gsham sogs su/ phyag gnyer drung rigs/ bla khag gzhi thog nang khul pa phyag gnyer drung rigs dang sku ngo byings bdag cag gdung brgyud rnams kyis
mjal dar sngar lam bzhin phul te/ tshoms dmar du gzhung sne shan rtse drung bcas bzhugs gral ja 'bras legs 'bul/ dkar spro sogs me phag bzhin gnang nas rtser phebs/ de nas
rim bzhin mgon khang khag gi gtang rag sogs mdzad nas/ lo de'i dpyid ka'i zla ba bzhi pa'i nang nya ra'i chab dmar kha ma dro 'di bzhin dgos lugs gsungs pa/ chab tshan
bzang zhan ji ltar yang gtsang po dang khad nye bas lding po mi yong lugs sogs 'go byed rnams nas nan zhu byas kyang / dgongs bzhed ji ltar yin rung ye nas ma gsan par/ be
shar gnyer zur kun bzang dang / slob khang khang dpon zung nas zug rgyab bgyis te/ sa chog ma rgan bstan rin nas bgyis yod dam snyam/ rtsig pa yar tsam longs skabs rtsig
steng du sngags pa zhig phur bu sgril gyin bsdad pa mig mthong mkhan gyis mthong tshul/ de nas gnyer zur rkang 'bam gyi nad mnar ba sogs dang / 'di lo phur sgrub slob dpon
yab rje rdo rje 'chang nyid nas mdzad/ tshes bco lnga yan la sku khams dwangs shing gsung bsngo rnams la bsngo bshad dang bla ma so so'i rnam thar

gsungs pa sogs rgyas bshad/ rgyun par gnang ba bzhin yod pa de bzhin mdzad nas/ bco lnga'i gsung bsngo grub nas sku seng dwangs po'i skabs snyun gzhi glo bur ba zhig bzhes
tshul gyis sku yom zhing thugs kyang dran med du phebs tshad la de skabs phun pho'i 'jam dpal ma de nyid kyang yod pa bcas ngos rnams ni/ ci bya gtol med du gyur/ kun byang
drung yig mgon po sogs nas phyag rtsa bltas te o rgyan lha khang du 'gag pa rgyam bla bstan 'dzin gyi sku rgyab tu gdan drangs te phebs bzhugs kyis gsol sman sogs zhus
pas dgong khar cung drag tu phebs tshul dang / lha chen mkhan khri dang / ma rgan bstan rin sogs nas sku glud rdzong chog sogs bcos kha re byas song / yang ji bzhin ma nges/
bcu drug tho rangs khar 'gag pa'i rgyab tu sngar bzhin gdan drangs te sgrol phor phebs/ phur sgrub slob dpon 'phro de skabs kyi slob dpon gzhon pa phran rang yin steng
sku tshab byas te nyis lcogs bgyis/ de skabs 'ga' re nas steng gdon gyi snyun gzhi 'dra mo yin tshul byas song yang / de 'dra ma red/ drung yig mgon po nas zer na sku
rlung khyab byed 'khrul pa lta bu yin lugs brjod pa gang ltar zla mjug la rim bzhin sku seng dwangs su gyur/ de nas sngar gyi chab dmar kha ma dro der ston chab gnang ba
chab tshan kyang dro 'jam las med thog sngar gyi zhabs ro yang cung zad 'phar ba sogs chab gsar 'di sngar gzhis rtser sde pa gtsang pas chos sde gsar bzhengs bzhin mi shis
pa kho na

byung ba zhig yin/ dgun thog gzhi thog tu bzhugs skabs gter ston bsod rgyal phebs par/ yab rje rdo rje 'chang nyid mjal zhus kyis lung bstan 'ga' zhig phul yod 'dug pa dang
/ gzhung sa nas kyang bkur bzos che bar dgongs sam snyam/ 'di gar yang gtor bzlog sogs zhabs brtan 'ga' zhig kyang mdzad song la gang gi sgo nas yin min ni ma shes so/ /de
yan gyi lo khams so so'i mdzad sgo rnams rags tsam sgro skur dang bral bar brjod zin nas zhib par rnam thar zin tho sogs gang yang med stabs brjod par rngo ma thogs shing
/ gong gsal de rnams dam pa'i yon tan drug gam dgur bsdus pa las/ de yang bsdus na/ bstan pa'i bya ba thos bsam sgom gsum dang / mkhas pa'i bya ba 'chad rtsod rtsom gsum
du bsdus par gsungs pas/ dang por thos bsam ji ltar mdzad tshul ni/ dam pa rnams la dbang chos gsan tshul rnams zhib par bkod bzhin dang / de ltar gsan pa rnams kyang
ming rkyang tsam du ma lus par bsam pas sgro 'dogs chod cing / bsgoms pas nyams su bzhes tshul sogs ni/ bdag cag rnams kyi yab rje rdo rje 'chang de nyid ni dus rgyun du
sku gsung thugs rang bzhin drang por bzhugs pa las phyogs lhung dri ma can gyi chags sdang gi 'phros pa sogs gsungs pa ni sus kyang thos ma myong zhing / khyad par 'gro
ba mgon med pa dang nyam thag pa rnams gzigs pa na lhag par thugs brtse bas ngos rnams khri steng bza' btung skyid pos 'tsho

ba la 'di rnams snying rje bas ji ltar 'dod pa sbyin zhes yang yang gsungs shing / bstan pa bstan 'dzin dang bcas pa rnams la'ang dad gus lhag par mdzad tshul/ sa byi bod phyi
dmag 'khrug skabs/ 'di ga gdan sa nas kyang spyi 'gre'i ser dmag grabs gshom gyis nye 'khor gyi grwa rigs rnams grwa chas bzhag phu lung ma gyon rgyal sgang mgron gnyer
nas me mda' rgyag lugs sogs slob sbyong byed par gzigs pa na/ kye ma bstan pa'i gzhi ma dge 'dun gyi sde rnams 'di bzhin byed pa bstan pa nyams dman gsungs shing / mi
bzod pa'i thugs khral chen po mdzad pa ngos rnams kyis kyang mthong zhing / kyai rdo rje phur pa rig byed ma/ mgon dkar gur mgon zhal bzhi rnams kyi bsnyen sgrub mthar phyin
pa mdzad cing / rgyun gtan kyang ngag gi thugs dam nyams bzhes chag med dang / bla ma gong ma'i rnam thar chos 'byung/ rnam bshad sogs la gzigs rtog dang / lhag par sgrub
mchod dbang lung khrid gsum sogs kyi bsam bya rnams la zhib gzigs kyis deng sang gi bla chen/ ma shes kyang shes tshul byed cing dris na yin lugs ci yang smra rgyu med
pa rnams dang mi 'dra bar/ gsang sngags rnying ma rdo rje phur pa sogs bdag mdun tha mi thad dang / slar phye ste bdag 'jug len pa dang / gur rgyud drag dmar sogs bskyed
tshig gcig nyid kyis bdag mdun bum gsum so sor gsal 'debs dgos pa dang / kyai rdo rje sogs la bdag bskyed mdun bskyed bsre lugs kyi mdun bsre dgos tshul rnams ma 'dres
par

mkhyen cing zhib par gsungs pa kho bos kyang thos shing / de bzhin dbang rjes gnang bka' gtad byin rlabs sogs gang gnang yang gzhung de rang nas gang bshad rnams ma chad ma
lhag par nan tan du gnang srol dang / rgyun gtan gsol zas sogs gang gnang bla ma yi dam 'ga' zhig gi mtshan nas brjod de phud gtor dang sku lus gdan gsum tshang ba'i ngo
bor dgongs te/ kha zas kyi rnal 'byor rgyud sde nas bshad pa bzhin mdzad par spyan dmigs bzang mdzad pa yang yang mthong thos byung ba 'di la dpag na/ 'dod yon lam 'khyer
dgongs pas mnyes pa dang lung ma bstan dang bag med kyi dbang du cung zad kyang 'gro mi srid dam snyam mo/ /'chad pa nyi ma'i 'od zer gyis gdul bya'i don mdzad tshul ni
gong du bshad pa bzhin snga phyir sa skya pa'i yab chos gsung ngag lam 'bras tshogs bshad thengs bzhi dang / gur mgon gyi chos skor thengs gnyis/ gser chos bcu gsum/ nA
ro mkha' spyod sogs lan gcig gzhan dbang rjes gnang gi rigs sogs grangs mang gnang ba'i zhal slob kyi gtso bo ni/ gang gi sku mched gcung po ngag dbang gsang ba'i bdag po
dpal chen 'od po bkra shis grags pa rgyal mtshan dpal bzang po mchog dang / gang gi rigs dang chos kyi slob bur gyur pa kho bo 'khon rigs ngag dbang drag shul 'phrin las
rin chen dpal bzang po zhes 'bod pa bdag dang / 'khon gdung gcung po ngag dbang lhun grub rgyal mtshan/ 'jam dbyangs thub bstan

bzang po/ ngag dbang kun dga' grags pa blo gros/ rje btsun padma 'phrin las dang dngos grub dbang mo zung dang / rgyal ba skyed pa'i yum mchog 'chi med tshe dbang rig 'dzin
dpal bzang mo/ bdag yum 'chi med kun dga' sgrol ma/ mdo sngags chos sde nyi zla zung 'brel gyi mkhan rin po che bkra shis chos 'phel/ byams pa chos bstan 'dzin sogs dang
/ ngor e waM chos ldan gyi mkhan rin po che ngag dbang blo gros snying po/ 'jam dpal phan bde'i snying po zung sogs/ de dus kyi mkhan zhabs phal che ba/ yar klungs dbon
sprul rin po che/ nA landra'i bco brgyad khri chen ngag dbang kun dga' mkhyen rab sogs rang lugs kyi bstan 'dzin mtshan nas bgrangs su rung ba du ma dang gzhan 'dir ma 'dus
pa mang du yod pa dang / gzhan yang grwa sa khag gi sprul sku dang / sde dge sa spyod pa dang / gzhung sa chen po dang bla brang sku drag mi chen du ma sogs rgyal bstan
rin po che la phan pa rgya chen po bsgrubs par mdzad pa dang / rtsod pa rdo rje'i me chen gyis log rtog tshang tshing ji ltar bsreg pa'i tshul dang / rtsom pa sdebs legs
tshig gi me tog gis rgyal bstan mdzes par mdzad tshul rnams sdeb gcig tu brjod na/ spyir bdag nyid chen po deng sang dus snyigs ma dmu rgod la dgongs rtsod pa dngos su
mdzad pa ma mthong zhing / de bzhin ljags rtsom yang yab mes gong mas mdzad pa rnams byin che bas rgyun 'gag pa la dgongs/ gsol 'debs brtan bzhugs phran bu las ma mdzad kyang
/

don du rtsod rtsom gnyis char dus mdos phur sgrub sogs kyi gsung bsngor/ bsngo rgyu bsngo bya tha dad mi thad rnam dbye gsung ngag rang nas mang du bshad par mdzad pa rnams
don gyi mkhas pa'i bya bar 'gro'am snyam mo/ /de ltar bstan pa dang sems can gyi don rgya che bar mdzad nas/ bdag cag la sogs pa gdul bya rtag 'dzin can rnams chos la bskul
ba dang / zhing khams gzhan du 'gro don rgya che ba la dgongs nas gzugs sku'i dkyil 'khor chos dbyings su bsdus pa'i tshul ni/ sa phag hor zla bzhi par bde mchog du zhabs
la skrang sbos che bar sman pa rnams kyis zhabs babs bar 'khrul nas/ Ta sman mang ba'i rkyen lta bu chab gzhi sogs kyi snyun 'go zug kyang bar skabs cung dwangs skyed
bzhes par tshang mas rim 'khrul nas dwangs yong mur zla ba bcu pa'i nang ngos rang zhabs lhar bsnyen sgrub zhig la bsdad yod pa/ ma yum mchog nas rje btsun padma 'phrin
las gtong gnang gis chab bsags kyi snyun che ba yod lugs mtshams thon te yong dgos tshul bka' phebs zhus te/ gzhi thog tu bcar ba sku dang phyag zhabs sbos skrang che yang
/ gsol ba zhabs 'chag sogs gnang bar de tsam sku ngal che ba med cing / zhal khrol sogs gnang rgyun gtan las kyang bde nyams che bar mdzad par/ tshang mas dga' mo yong
shag mur 'go zla'i bcu gcig tsam nas sku gzugs shugs je zhan je chag gis zhabs 'chag kyang gnang mi thub cing / gsol zas kyang bzhes dka' ba bcas nyer dgu bar bzhugs

shing / 'on kyang thugs dam rgyun par gnang ba rnams las sngar las rgyun ring ba gnang ba dang / gnam gang nyin kho bos bskang gso brgya tshar sogs phyin nyin phyed yan gsar
'gyur med kyang / de nas ljags dbugs brel phebs bcas kho bo bskang sa brda lon byung 'phral phyin pa yin yang drung mgon spag tsha mo dbur bsgron te rlung bcos zhu khul
dang / ngos rang la gzigs tsam 'dra mo gnang ste/ ngos rang lag bstar dung chos su sku 'phel gdung byin chen sbyar ba sogs phul bzhes kyis dgung grangs lnga bcur phebs pa
sa phag hor zla bcu gcig pa'i tshes gnam gang gi nyin phyed khar 'phags pa spyan ras gzigs sems nyid ngal gso'i bzhugs stangs lta bus gzugs sku'i dkyil 'khor chos dbyings
su bsdu ba'i tshul bstan to/ /ma yum mchog dang bdag cag rnams 'di bya 'di byed dang bral ba'i ngang tshul gyis sems khong du chud kyang dran bskyed de ngos rang nas gsol
'debs gsar rtsom dang / phun phor yang zhu gnang gis sngon lam de 'phral gshegs ja'i thog 'don dgos sogs dang / ngos rang rnams gsol 'debs 'bad brtson dang / mkhan khri
dang / dbu byed bstan rin sogs nas sku spur chas bzhugs byas song ba/ sngon gyi bla ma gong ma rnams la thugs dam ma grol bar 'gul bskyod mi rung ba dang / thugs dam grol
ltas byung bstun spur chas rigs lnga rdo rje dril bu sogs phul tshul rgyud sde dgongs pa rma med pa yin yang bar skabs shig nas sla chos 'di bzhin

byung 'dra bas/ deng skabs bshad la phyin na/ tsi ta'i yul du phyin pa na/ /rkang gnyis pa la mir mi brtsi/ /zhes mched zlar 'gro dogs bzhag go /de nas sku spur bzhugs ring
phyag gnyer bla khag sogs nas sngar lam khyad byang bla ma lha khang du btang song / de nas bcu gcig la sku gdung rin po che ngos sogs sku ngo bgres gzhon tshang ma stod
smad bla khag sogs spos bsu dang / 'dus tshogs nas ser phreng bcas gzhi thog nas phur khang bar phebs byams la mchod tshogs dang bcas pas gdan drangs te/ spur mchod pa mkhan
khri dpal bzang 'phrin las nas/ rgyud sde nas gsungs pa'i dus mtha'i cho ga'i sgo nas spur mchod phul ba mgyogs myur bzhes grub/ de nyin spur khang rgyas btab/ de'i
sang nyin bshig ste/ gdung rus rnams ser phreng bcas gzhi thog tu gdan drangs/ 'di nyin lha chen gtsug lag khang dang ngo mtshar rten bzhi sogs lha khang rnams su sna lnga'i
stong mchod/ dge 'dun rnams la mang 'gyed bsnyen bkur sogs dang gong sa rgyal dbang thams cad mkhyen pa/ paN chen rin po che sogs la gshegs rdzong bsngo rten rgya spam
che ba/ 'di kha'i bla khag rnams dang phyogs kyi bla sprul khag dgon khag ris med phal che ba sogs la bsngo rten rnam bzhag zur 'bul 'os pa rnams dang / byings la mang
'gyed/ 'di gar sku tshigs ring nyin ltar lho byang 'dus tshogs nas thams cad rig pa'i chog gar bsnyen 'gyed bcas sogs/ gzhi thog dbang khang du ngos

rang nas slob dpon bgyis ban tshang pa sogs nas rdo rje phur pa'i sgrub mchod zhag bdun/ sku tshigs rnams dang / zhe dgu rdzogs pa'i dgongs rdzogs rnams la sna lnga'i mchod
pa tshogs chen 'gyed mu stos bar sbyin gtong rgya cher mdzad do/ /de skabs a mdo bla ma dge 'dun dang / a li chos rje sogs 'byor te rgya dngul mang du gzhung 'bul zhus pa/
sger gzhung bsdoms pas rgya rdo brgya skor byung ba sogs gdung rten gyi rgyur gtang chog byung ba ni/ de bzhin gshegs pa gshegs mthar mo 'gal bus tsan dan phul ba bzhin
so so'i thugs bskyed smon lam las grub pa'o/ /de nas phun phor sngar lam bzhin khri ba'i las mjug gnang 'thus stsal gyis lcags byi dbyar lo rtse zangs bzo dbu mang rnams
nas byang chub mchod rten bum pa bang rim can rin po che gnyis pa las grub pa la khri gdan chos 'khor gser zangs las grub pa/ bum sgor yab rje rdo rje 'chang nyid bzhin
bzhengs pa bcas/ o rgyan lha khang gi shar ngos su bzhugs la nang gdung rus btul ba'i bla ma/ yi dam/ sangs rgyas byang sems chos srung nor lha'i sku grangs mang gis mtshon
ring bsrel rnam bzhi spyi dang bye brag nang rten byin can grangs mang gis bkang ba bcas gro bzhin zla nang pher zin te/ phun pho 'jam dbang chog gra dang bcas pas dges
pa rdo rje'i rgyas pa bdun pa'i ser tshogs zhabs bskor dang chabs cig phyi bskor me tog 'thor ba mus gos sku zhal phye sogs/ sngon lam bzhin mdzad do/ /lo dus

dgongs rdzogs su sa gzhung dang sger bcas nas rdo rje phur pa'i sgrub mchod tshugs grol bsdoms nyin lnga/ bla mchod dus chen nyin ser 'du'i zhabs bskor mchod phreng 'gran bral
bdun tshan bcas da lta bar dgongs rdzogs rnams 'di bzhin bcas kyis/ yab rje rdo rje 'chang ngag dbang 'jigs med rgyal dbang rdo rje kun snying bsam 'phel nor bu'i rnam
thar mdo tsam bshad zin to/ /3 gsang bdag dpal chen 'od po/de nas de nyid kyi sku mched gcung po gsang bdag dpal chen 'od po ni/ yab rje theg chen bkra shis rin chen dgung
grangs so lngar phebs pa/ yum mchog bsod nams dpal sgron bu khrid nyid kyi sras su sa pho rta yi lo hor zla bzhi pa'i tshes bcu gcig la ngo mtshar ba'i ltas du ma dang
bcas gzhi thog pho brang du sku bltams/ yab rje mchog nas mtshan gsang bdag dpal chen 'od po bkra shis grags pa rgyal mtshan dpal bzang por gsol bar mdzad cing / don du
yab rje padma bdud 'dul dbang phyug gang gi yang srid 'khrul med myur du 'byon par gdung shugs drag pos gsol 'debs chos srung rnams la bka' bsgo 'phrin bcol sogs nan tar
mdzad pa las/ da bzod 'bras bu mngon du 'gyur ba gsungs pa'ang / yab rje theg dbang nyid nas mdzad pa'i gsol 'debs brtan bzhugs sogs las/

yab rje gdod ma'i mgon po nyid kyis rnam mkhyen mi mngon pa'i dbyings gzigs zhes dang / gsang bdag yab rje padma'i thugs dam che sogs gsungs pa'i phyir ro/ /de nas nar son
nas dpon slob grags pa rab rgyal nas 'bri klog phul bas tshegs med du mkhyen/ mngon byung 'ga' zhig kyang gsal bar gsungs/ yab rje rdo rje 'chang mangga'i mtshan can de nyid
nas rdo rje phur pa dang / kyai rdo rje'i rdul tshon gyi dkyil 'khor du thog ma'i smin byed kyi dbang zab rgyas gnang zhing rgyud brtag pa gnyis pa/ kyai rdo rje/ phur
pa/ gsang bde 'jigs byed/ bdag med ma rnams kyi rgyugs sprod gang gi yab rje mchog dang / chos byang las tshan rnams kyi sar mthar phyin par mdzad/ cho ga phyag len dbyangs
rol gar 'cham rnams kyang dpyis phyin sbyong brdar mdzad de/ dgung grangs bdun par rgyud 'don zab ma dang / dgu par phur sgrub tshogs dbus gar 'cham sogs mdzad pas gdul
bya rnams kyi yid 'phrog par mdzad cing / bar yab rje mchog la gang gi rigs sras gcung po 'di nyid rta nag sgrol ma sbug gi bla sprul sgrol ston 'jam dbyangs chos rgyal
mtshan gyi yang srid du ngos 'dzin zhus bstsal byung ba ni/ brtag gnyis las/ 'chad pa po nga chos kyang nga / /rang gi tshogs ldan nyan pa nga / /'jig rten ston pa bsgrub
bya nga / /'jig rten 'jig rten 'das pa nga / /zhes sogs gsungs pa ltar gong du yab rje padma'i mtshan can gyi skye srid dang / yang 'dir rta las babs te bong bu

la bzhon pa'i dpe bzhin sgrol phug bla ma'i yang srid sogs ngos 'dzin gnang ba 'gal bar mi sems te/ sangs rgyas rnams ni dbang bcu dang sprul bsgyur la mnga' brnyes pa'i phyir/
'jig rten khams la lar sangs rgyas pa dang / 'ga' zhig tu chos 'khor bskor ba dang / la lar bltams pa la sogs pa dus gcig tu mdzad pa yin te/ yang dag sbyor ba'i rgyud
las/ gar mkhan dag tu ri mo bzang ltar snang / /gang du sprul pa zhes kyi sangs rgyas nyid/ /gcig pu nyid ni du ma gar mdzad do/ /zhes gsungs pa ltar ro/ /de nas dgon
pa rtsis bzhes khri ston sogs yab sras lhan du phebs te/ dge sding nas dmigs ko sa nas rta nag sgrol mgon du phebs te/ rigs sras dam pa gsang bdag dpal chen 'od po nyid gsang
chen rnying ma ba'i ring lugs sgrol ston 'jam dbyangs chos kyi rgyal mtshan sogs kyi chos khrir mnga' gsol bar mdzad nas/ dgon gyi rten gsum dang / mchod gzhis 'o rlon
grwa rigs sbyin bdag dang bcas pa mi nyams gong 'phel dgos rgyu'i bka' gdams dang / skyabs mchog nyid kyang gdan sa lte ba bzhugs te/ chos dus dbang 'chad nyan rnams la
yar mar phebs rgyu sogs bka' bkod mthar phyin par gnang nas/ yab sras rnams gdan sar phebs cing rje nyid dgung lo brgyad du phebs bar/ shing glang zla ba bcu par yab mangga'i
mtshan can nyid gdul bya rnams kyi bsod nams dus gcig tu zad de/ gzhan don dgongs pa gtad tshul gong

mangga'i mtshan can nyid kyi rnam thar bzhin dang / de nas dgung grangs bcu phrag gcig dang nyag ma bse ru'i steng du phebs pa/ rnam 'byung zhes pa sa pho 'brug gi lo gang
gi gcen po rigs brgya'i khyab bdag ngag dbang 'jigs med dbang rgyal rdo rje kun snying bsam 'phel nor bu'i zhal snga nas/ 'phags bod kyi paN grub kun gyi thugs nyams su bzhes
pas yan lag bdun ldan gyi go 'phang bde blag tu brnyes pa'i shul lam/ bod yul bstan pa'i mnga' bdag rje btsun sa skya pa yab sras rnams kyi gdams pa thun mong ma yin
pa gsung ngag lam 'bras tshogs bshad thog mar gsung bar/ gsan pa po gcung po khu bo rin po che nyid dang / rje btsun padma dbang mo/ bdag cag yum mchog shes rab kyi pha
rol phyin ma'am/ rgyal yum rdo rje bdag med ma'i ngo bor bzhugs pa bka' drin can de nyid bcas dang / chos sde lho byang / chos lhun pa rta nag thub bstan/ ri khud lha 'bri/
bka' bzhi ba sogs zhal grangs drug cu bskor la bstsal ba/ tshes nyin lo gyon ma'i rjes gnang sngon 'gro'i snang rgyud khrid yig mkhan chen ngag dbang chos grags yig cha'i
thog nas dang / snang gsum grol nas brgyud pa'i khyad par nyis ldan gyi sems bskyed chen mo/ de nas gcen po mchog nas bsnyen pa zhag bdun de'i slob ma'i bsags sbyangs/
de nas rdul tshon gyi dkyil 'khor du rgyu dbang zab/ de'i sang nas rgyud gsum tshul sngon 'gro rnams dang / lta khrid/ phyi nang bskyed rim lam dbang / bdag med ma'i byin
rlabs

'dus pa thog mtha' bar gsum gyi khrid chos byung khog phub dam tshig phyi nang / bskyed rim rnam bshad rnams mkhan chen ngag chos kyi gsung rnams kyis zur brgyan te/ thos bsam
gyi sgro 'dogs gcod par mdzad pa dang / gzhan yang lam 'bras dang 'brel ba'i byin rlabs sogs nyi shu skor nas/ lam zab phyi nang / rten 'brel srung ba'i byin rlabs bcas
gsan pa dang / snang gsum rgyab chos lam 'bras bla ma brgyud pa phal che ba'i rnam thar gyi lung dang gzhan yang rjes gnang spyi bka' sgrub thabs brgya rtsa rjes gnang
dngos bdun cu don gnyis/ jo lugs sgrol ma nyer gcig gi rjes gnang / grub thob brgyad cu rtsa bzhi/ sa 'jam sbags sgrub rnams kyi byin rlabs zur bka'/ 'jam dpal dkar nag
'jam dbyangs dmar ser/ smra ba'i seng ge gnas brtan bcu drug rta phyag khyung gsum/ seng gdong sngon mo/ seng sgra/ phyag na rdo rje gos sngon can/ 'byung 'dul rnams kyi
rjes gnang / gur mgon khro bcu/ lha brgyad/ zhal bzhi bsnyen dus/ dur bdag pu tra'i zur bka'/ dkar bdud/ mgon dkar/ 'jam dkar 'brug zhon/ tshogs bdag khyad par ba/ dzam dmar
srog sgrub rnams kyi rjes gnang / gzhan yang snga phyi gsan pa rnams phyogs gcig tu brjod na/ rdo rje gzhon nu'i stod las/ smad las gnyis kyi dbang chen/ bde mchog nag
po lugs/ nA ro mkha' spyod ma'i byin rlabs thams cad rig pa/ tshe dpag med lha dgu rnams kyi dbang chen

gsan/ lung skor la phur pa'i sgrub thabs rgyas pa phur chen du grags pa dang / phur dkyil gtor bsngo bskang ba 'go lugs chos nyid ma/ bsangs dpe chen mo/ dmag zor ma'i dgos
skong / tshe rta zung 'brel gyi dbang sogs dang / gur mgon chos skor dbang chen lnga/ khro bcu lha brgyad/ lha bcu gnyis ma/ pu tra/ bran bdud rnams thun min gnyis/ zangs
gri rnam gnyis/ dud sol phyi gsang gnyis rnams kyi rjes gnang / phyi khrid brag rdzong ma phyi nang gsang gsum dang / rtsa gsum 'khor lo lnga la brten pa'i gsang khrid/
gser chos dmar po skor gsum ngor lugs kyi rjes gnang / dmar chung skor gsum rjes gnang / gnod sbyin rtsi'u dmar po'i srog gtad sogs gsan/ yab rje rdo rje 'chang theg chen
bkra shis rin chen gyi drung nas/ phur dbang kyai rdo rje dbang sogs gsan tshul gong bzhin dang / gzhan yang nyang gter gu drag dang / tshe rta bla ma zhi khro snubs lugs
byad grol/ mi g.yo ba dkar sngon rjes gnang sogs gsan/ sa skya pa mgon po dngos grub dpal 'bar drung nas tshe rta zung 'brel gyi dbang yab rje sku mched gnyis char/ bdag
khri kun dga' bsod nams drung nas rta mgrin yang gsang dbang chen gyi lnga gzas gdong gi bka' gtad tshe yi rdzong chung bcas dang mgon pod me 'bar kha skong / snyan brgyud
yang skong / dud pod sogs kyi lung dang / tshe dbang lcags sdong ma/ gtsug gtor 'bar ba/ thugs chen 'khor ba

dong sprug phyag chen zung 'jug gnyan sgrol/ dus 'khor las gsungs pa'i thun mong las sgrub pa'i lha gsum gyi rjes gnang sogs gsan no/ /gzhan yang snga phyi dam pa 'ga' zhig
las gsan pa rnams phyogs gcig tu bkod na/ rje btsun rdo rje rnal 'byor ma nyid tha mal ba'i tshul bzung ba rta mgrin dbang mo'i drung nas/ byang gter tshe dbang lcags sdong
ma/ gsang 'dus 'phags lugs dang yes zhabs lugs/ gshed dmar lha lnga/ 'jigs byed ro langs brgyad skor/ 'jigs byed rwa lugs lha bcu gsum ma/ gdugs dkar nyer bdun ma/ ku
ru ku lle lha lnga/ mi 'khrugs lha dgu/ slob dpon dzAe ta ra'i lugs tshe dpag med lha dgu rnams kyi dbang chen/ tshe dbang mda' 'phel ma/ grub rgyal ma rnams kyi dbang /
gser chos tshe dpag med sprul sku/ thugs rje chen po gtso 'khor gsum khyung nag khyung dmar/ sgrol ma dmar mo/ bka' gdams lha bzhi klu dbang lha lnga/ tshe dpag med dkar
po/ sgrol dkar bka' babs dgu ldan khro mo sme brtsegs/ sme brtsegs dud kha/ sman bla mched bdun rnams kyi rjes gnang sogs dang / sa skya pa'i gser chos mkha' spyod skor
gyi byin rlabs/ nA ro mkha' spyod ma'i nyams khrid chos nyid dngos bstan gyi byin rlabs/ rmor mdzad mkha' spyod skor gsum gyi pod lung / rje btsun rig ma phyi sgrub dang
/ tshar chen yig steng thun min rjes gnang / gsang sgrub lha lnga'i byin rlabs/ tshogs bdag dmar chen thun

min dang / jo phyag bzhi pa/ chags rdo rje/ 'dod rgyal gsang sngags sgra rnams kyi rjes gnang / dbang pod rnams kyi lung / ni gu chos drug gi chos skor cha tshang / zhen pa
bzhi bral gyi khrid dang / yig skor lung / lam 'bras dang 'brel ba'i byin rlabs sogs gsan skor la/ bir srung phyi nang / bla ma rin 'byung / tshar gsum khug pa brda don
gsal ba/ brda tshig brgyud/ lam sbas bshad/ rnam 'joms bir lugs/ sgrub pa lung sbyin/ gsang bcu'i rgyas 'debs sogs kyi byin rlabs/ lung skor/ lha chen chos spyod rab gsal/
phur chung du grags pa bsnyen sgrub gsal byed sa los mdzad pa/ a mes zhabs kyi kyai rdo rje/ bde mchog bdag med ma/ nA ro mkha' spyod rnams kyi mngon dkyil dang / kun rig
dang tshe chog seng sgra'i 'don sgrol sogs kyi lung / kun blo'i brgyud 'debs chen mo/ ri khrod ma'i bum chog brgya bzhi/ 'byung bzhi gtor ma/ gtor ma brgya rtsa/ sman
bla'i mdo chog 'dod dgu yongs 'khyil/ dam tshig rdo rje'i sgom bzlas/ kun bkras gsur bsngo/ dbang snying bstan pa gsol chog sogs/ sa lo'i mgon po drug cu ma/ kun bkras zhabs
kyi gtor bzlog bsam don kun 'grub sogs lung gi rigs bcas rgya cher gsan/ dpon slob bzod pa phun tshogs las kyai rdo rje rgyu lam gyi dbang dang / mgon po zhal bzhi pa'i
rjes gnang rigs khrid lung yod rigs bcas cha tshang gsan/ dpon slob shes rab phun tshogs las rnam sras

rigs can bco lnga'i rjes gnang sogs gsan/ lcam phu sgrol mgon zhabs las byang gter sgrub skor gsum gyi dbang dang chos tshan nyer lnga'i lung sogs gsan/ mkhas dbang lha chen
mkhan zur chos bstan 'dzin las dbyangs can sgra mdo'i sa ris/ sgra sgrub phyag len dang / snyan ngag me long ma/ sum cu pa dang / rtags 'jug sdeb sbyor rin 'byung gi phyag
khrid sogs gsan/ gzhan yang sman rtsis skor rnams kyang de la sbyangs pa'i mkhas pa dag las gsan bsam sogs rgya cher mdzad nas/ rgyun du phyag bzhes kyang mdzad do/ /gsan
pa de dag kyang ming rkyang tsam du ma lus pa bsnyen pa dang bsgom sgrub nyams bzhes 'chad spel sogs kyi sgo nas bstan pa'i bya ba thos bsam sgom gsum/ mkhas pa'i bya
ba 'chad rtsod rtsom gsum gyi sgo nas rgyal bstan ji ltar spel tshul rnams rim bzhin brjod na/ lha chen mkhan chen bkra shis chos 'phel las dge tshul gyi bslab pa mnos
par mdzad nas/ lo de'i mjug zhabs brtan lha khang dge legs rgya mtsho'i 'byung gnas pho brang du bzhugs te phyag na rdo rje 'byung po 'dul byed/ dges mdzad rdo rje/ dpal
chen rdo rje gzhon nu/ rdo rje gur gyi mgon po rnams kyi gzhi bsnyen rnams mthar phyin par mdzad skabs/ rta nag sgrol phug sogs su phebs te dbang lung gnang ba sgrig lam
kun spyod 'debs pa sogs mdzad skad dang / nyid kyi dgung grangs bcu phrag gcig dang nyag ma bzang po'i grangs ldan du phebs pa tsam nas bzung gdan sa 'di nyid kyi

sngon byon bla ma gong ma'i bzhed srol nyams med kyi rgyun ltar/ dpal chen rdo rje gzhon nu'i dkyil 'khor sgrub mchod tshogs dbus su dpal gyi mgul las 'phrul gyi ljags brkyangs
te/ legs bshad kyi dga' ston rmad du byung ba bstsal ba dang / de nas rim bzhin bstan rim/ rdo rje gur gyi mgon po/ dpal chen badzra kI la ya/ dus mchod gnod sbyin chen
po'i gtor bzlog rnams sngon lo sgrub/ kha gso bdun re bcas zor 'phen mdzad pa/ phyi lor de 'phros rgyal chen bse khrab pa dang / dpal ldan dmag zor rgyal mo'i gtor sgrub
zor 'phen/ bsam brling lha mo rje 'khor ma'i mchod mdos sgrub 'bul sogs/ lcags rta lo mgon po zhal bzhi pa'i sgrub bsnyen zla ba gnyis lhag tsam/ rgyal zla'i mjug gnyan
mgon zhal bzhi pa'i sgo nas bstan rim gtor sgrub zor 'phen/ nag zlar dam tshig bskang gso bcas 'char chen bstan rim rnams slob dpon sngon lam bzhin mdzad/ byi glang stag
gsum la rgyun gyi tshogs phebs phal che dang / ban tshang pa'i tshes mchod byang gter thugs sgrub kyi tshes bcu la yang rje nyid dang rje btsun rta mgrin dbang mo bcas
rtag par phebs shing / lo de rnams gang rigs la phur sgrub slob dpon thog ma gnang zhing / mdzad sgo rnams sngar lam bzhin dang / dus mdos dang / chog mang dang / 'go zla'i
'jam mgon a mes zhabs kyi dgongs rdzogs bde mchog sgrub mchod dang / snron zlar sa chen kun blo'i dgongs rdzogs 'jigs byed

rwa lugs lha bcu gsum ma rnams kyi sgrub mchod kyi slob dpon mdzad nas cho ga phyag len sogs phul phyin mdzad 'dug pa dang / de mtshams rta nag sgrol phug tu phebs te bzhugs
skabs shig tu char shin tu dkon pa zhig byung yod pa/ gzim zur 'jam dbyangs nas 'o cag 'dug se bzhugs nas 'grig song ngam/ char 'bebs zhig ma gnang na/ gzhan par ngo yang
tsha po byed mkhan red zhus tshod la de ltar na gnod sbyin chen po rtsi dmar la gsol kha'i yo byad rnams ma tshang ba med par sgrigs shig gsungs te/ rgyal gsol 'khrul
bral zhal bzang zhig gnang ba tshugs steng nas sprin nag 'dus te drag char zhig 'bebs par mdzad pa nas bzung zhag bdun tsam bstun nas babs pa de phyogs kyi skya ser rnams
dga' ste yi rang ba mdzad pa dang / de bzhin sa skyar bzhugs skabs kyang dus mchod du char 'bebs gnang rim gyis babs pa sogs byung tshul gleng ba sogs byung 'dug lcags yos
lo zhabs brtan lha khang gnas bcur/ chos sde lho byang sgrigs gzhon gzhi grwa rnams dang / khams grwa/ ri khud lha 'bri ba/ rgya kag pa sogs dang / phu ri bla ma dge slong
sogs chos nyan pa bcu phrag lnga tsam la 'jigs bral dpal ldan chos skyong gi bzhed gzhung / rgyal gsung mdo rgyud rgya mtsho'i snying po gsung ngag rin po che tshogs
bshad thog mar bstsal ba la bar snang gsum skabs lo gyon ma'i rjes gnang / bla ma brgyud pa phal che ba'i rnam thar gyi ljags lung / sems

bskyed chen mo lha chen phur khang du gos sku gos yol sogs sngon lam bzhin zab ma slob ma rjes 'dzin ljags bsnyen kha gso slob mas bsags sbyangs/ de nas rdul tshon gyi dkyil
'khor du rgyu dbang zab ma/ sngon 'gro rnams dang / dngos gzhi rgyud gsum lta khrid phyi dkyil lam dbang / nang dkyil/ bdag med ma'i byin rlabs/ dbang gong ma gsum gyi
nyams khrid gzhan yang grub chen brgyad cu/ sgrub thabs brgya rtsa sogs dang / zur bka' rjes gnang mang ba/ gur mgon khro bcu lha brgyad/ zhal bzhi bsnyen dus/ dur bdag pu
tra'i zur bka'/ dkar bdud sogs kyi rjes gnang / grol nyin tshe dbang sogs lung mar rdo rje phur pa'i sgrub thabs bklags pas don 'grub/ phur dkyil/ gtor bsngo dang / bsangs
dpe chen mo/ bskang gso 'go lugs chos nyid ma sogs kyi lung sogs bstsal/ lam 'bras grol nas dpal chen rdo rje phur pa'i stod las byang chub sgrub dbang dang / smad las
drag po sgrol dbang / gur drag dbang chen/ kun rig gi dbang sogs stsal bar gur drag nyin gro bzhin zla ba'i gur drag grol te byang pa tshur phebs pa dang / 'di nas dbang
grol ma kha thag la/ lam 'bras pa khams grwa tsho gcig dang / tshur yong phrad nas bsam dbon kun dpal zhes pa chos byang gi skar me'i skor la 'khrug shor gyis rgyag res
kyang phran bu thug pa/ sang nyin chos byang las tshan par thugs khrims drang min byung ba lta bus/ khams grwa rgya skeg chong

gzi sogs/ gsum bzhi zhig gri bton te ki sgra bton rkyen rgyal sgo sogs mnan te/ khams grwa rnams lcags ri steng shor ba mdun 'khor nas/ dmag bskul te lcags ri phyogs g.yas
g.yon nas bcur bas/ khams grwa gcig lcags ri kha nas mchongs/ mi lngas rdo 'phangs rkyen dus chos su gyur ba dang / gzhan rnams bzung bkyigs kyis rgyal khrims ra bar tshud
pa ni/ phur sgrub bdag khri kun bsod mchog nas gnang ba'i rjes lo der rang / 'di lo nad chen kyang byung lo bcas/ lam 'bras thog ma gnang ba po cung zad 'tshub nyams byung
ba ni/ rjes su gnyis char la sku 'tshor bar chad kyi rtags su mngon pa 'dra'o/ /lcags 'brug lo kho bo rang lo bcu par phur sgrub thog mar skyod skabs phur sgrub zab ma'i
slob dpon yab rje sku mched gnyis nas mdzad skabs dang / lcags sbrul dbyar lo rta nag sgrol phug phyogs phebs zhor byang phebs kyis g.yag pa dang / nag tshang tsho drug
sogs kyis gdan zhus kyis gdul bya rnams kyi re ba skong bar mdzad cing / phyogs der shel tsha rgyal mangs mar grags pa sngon sa skya pa'i ring rus kyi thog mar rigs gsum
mgon po'i rnam 'phrul gnam lha mched gsum nam mkha' nas gangs de nyid kyi rtse mor babs par gsungs pa dang / de nas rim bzhin rigs g.ya' spang skyes bzhugs gnas la/ deng
sang yang g.ya' spang skyes su grags pa chos skyong dkar bdud lcam dral gnas pa sogs la khrus gsol rab gnas bsangs gsol gser skyems rtse

mor chos srid dar rgyas rten 'brel du dar chen bsgreng ba sogs/ g.ya' spang bla mtshor sa bcud bum gter sbas pa sogs mdzad cing / gzhan yang bod kyi gangs chen bzhi rta sgo
btsan gyi gangs sogs gnas rnams la khrus gsol rab gnas sogs mdzad pas/ de nas bzung khul de rnams su mi phyugs la nad mug 'khrug rtsod med cing / phyugs 'phel ba sogs bde
ldan du gyur ba byung 'dug de skabs yin nam snyam pa shangs khul slob dpon chen po'i sgrub gnas zab phu dang / sog po'i gnas rten rnams gzigs shing / tshes bcu'i mchod
pa dang tshogs brgya sogs kyang zab tu mdzad skad 'dug lo de'i zla ba dgu pa'i zla mjug der phebs thab bsu ser phreng sogs kyang zab par bgyis so/ /lcags sbrul lo sogs de'i
sngon tsam nas bzung 'cham gzigs zab gsol chen mo'i slob dpon rtag par gnang zhing / de skabs ngos la skabs re rma shu sogs mang tsam zhig yod pa/ mkhan chen bkra shis
chos 'phel nyid nas 'byung 'dul gyi bsnyen pa zhig gnang na nges par drag go /gsungs pa bzhin/ sngar lo skyabs rje nyid phebs 'grul phebs gong ngos la phyag na rdo rje 'byung
'dul gyi rjes gnang lung bcas/ gur lha brgyad/ zhal bzhi bsnyen dus/ dur bdag dkar bdud rjes gnang sogs bstsal te/ mtshams thon pa nas bzung mkhan chen gyi lung bstan
thog tu babs/ 'di lo lha ldan smon lam chen mor 'khrug 'dzings che tsam gyis bal po'i tshong khang gtor ba sogs kyi

rkyen pas bal po tshang ma rang yul du phyir log gzhung sa nas sa dbang lha klu phebs pa sogs bal bod zing gzhi yong rgyur phal cher thag chod skabs/ mkhan zur byams pa bkra
shis chos 'phel de nyid nas dmag mi yong ba ngos kyis khag theg de las skyabs rtse phun pho dang / sgo spe gnyis la sku gegs shin tu che bar 'dug pas zhabs brtan gnang
zhus shig khong tsho la gnang rgyu med pa ni mi 'dug ces ngos nas zer ba zhus/ zhes sku mdun du mi byung tshad la gsungs 'dug kyang zhabs brtan rang gi skabs mtshams ma gtogs
byung tshod du mi 'dug ji ltar gsungs pa bzhin/ bal bod gnyis chings sgrig gis dmag ma byung zhing / phun phor bdag khri kun dga' bsod nams chu rta sa ga zla ba'i nang
dgongs pa rdzogs shing / sgo spe khu dbon rin po che de nyid kyang de'i rjes tsam la sngags 'chang dge bsnyen rdo rje 'dzin pa'i skur bzhengs par sku gegs kyi rnam pa
lta bur gsung rgyur 'dug kyang / rkyen ni de skabs khri thog gong ma gshegs pas yab rje rdo rje 'chang nyid la thugs 'gan bzhes mtshams su slebs par brten/ phyag rogs lta
bur lha bla'i lung bstan nam 'od gsal du shar ba gang yin yang snga dus nas bzung sa gzhung 'di bzhin 'thus shor gyis stobs 'byor dman zhing / dus dbang gis mig ltos ngan
'gran kho nas bstan srid kyang tshags su tshud min sogs la brten/ gnas tshul 'di bzhin gnang ba thugs 'gan bzhes pa

nas bzung sa gzhung rang stobs mkhos sogs cung drag tu song ba tshang mas shes tshod yin stabs/ des na/ byang chub sems dpa'i dge slong la/ /gzhan don gyur na ltung ba med/
/zhes sogs dang / theg chen gzhan gyi don yod na/ /'dod chen ltung ba med ces gsungs/ /zhes gsungs pa ltar theg pa chen po sor thar rigs bdun gang yin yang rang 'dod kyi
'khri ba med par gzhan don rgyal sras kyi spyod par gyur na/ pham ltung ma 'byung ba'i khar bskal pa mang po'i tshogs bsdum par gsungs pas so/ /gang ltar 'di lo zhabs ltar
zhig lhar bzhugs te/ chu lug rgyal zla'i tshes 'gor gzhi thog tu phebs tshul sogs phal cher gong yab rje bzhin dang / 'di lo dbo zla'i nang sku mched a lce drung rje btsun
skal bzang chos sgron zhal ma bzhugs par snyun skabs dang dgongs rdzogs sogs sgrub par zhabs lhar phebs shing / de nas 'cham gzigs skabs sgrol phor phebs bzhugs bka'
drin bskyangs te/ yab rje mchog nas kho bo sogs la gur mgon chos skor sogs gnang skabs/ gcung po khu dbon rin po che nyid nas 'di lo dus mdos chen mo zab res dang / khri
phebs sogs snga phyi'i deb rnying rnams dang / nye dus bdag khri gong ma rdo rje rin chen sogs sku mched gsum phebs skabs lam deb sogs go sgrig gis thugs brel dang / dbu
che chos bzang nas sngon dus gong dkar rdo rje gdan pa kun dga' rnam rgyal gyi gzigs snang du 'khrungs pa'i 'cham tshul rnams kyi 'cham yig rnying ma

dang / rjes su sngags 'chang chen po dang / 'jam mgon a mes zhabs kyi 'cham yig le tshan gyi dgongs don bzhin/ sku 'cham rnams yab rje sku mched sogs la phul bzhes dang / dgun
gzhi thog tu phebs te/ mdos zab chog sgrig gnyen chas sogs kyi sngar gyon bsher gyi go lor gong dam dang / 'cham chas phur khang sgrig tho bcas dang / khri phebs zhabs
brtan mtshan po sogs kyi sdud sdom sogs khu dbon rin po che de nyid nas mdzad cing / dngos gzhi mdos zab/ shing sprel rta zla gza' tshes dge ba nas khri phebs gnang tshul
sogs gong gcen po kun dga' snying po'i rnam thar rtogs brjod skabs bzhin dang / de nas shing sprel zla ba gsum pa'i zla mjug khu dbon rin po che nyid dang / gzim zur 'jam
dbyangs ban tshang pa rags bsdus rta nag sgrol phug ngos su chibs bsgyur mdzad rgyur mgon khang rang 'dus la lam gtor gnang chibs bsgyur te/ sgrol phug dang / rtse gdong
sogs su zhag shas bzhugs thog thob rgyal/ 'o yug la rgan nas/ mar rkyang/ na ga dpal ldan byang yangs pa can zam gsar nas/ 'dam gzhung sogs 'gro don gang la gang 'dul
gyis rim par mdzad nas/ g.yag ra 'khor chen nas rwa sgreng stag lung gnas gzigs gnang ba so so nas bsnyen bkur 'bul nor zab tu zhus shing / lhag par stag lung ma sprul mchog
nas/ thab bsu phebs bsu sku ngo rnams phebs pa sogs zab rgyas zhu gnang gis phur dbang / byad grol/ phur bzlog sri gnon sogs zhabs rim

kyang zhu gnang gis stag lung ma sprul rin po che de nyid tshur mthong gdul bya'i snang ngo yang mdo smad 'jam mgon rnam gnyis sogs kyi zhabs la gtug cing / dngos slob tu gyur
pa sogs sku yon che bas/ de skabs rje nyid la rdo rje phur pa'i sgrol dbang dang phur bzlog skor gyi gnad tho bcu gnyis dang / tshe lung khrus lung sogs dgongs pa rnam
gsum gyi dmigs gnad rnams bka' 'dri zhu gnang la/ sa skya pa'i gdung 'di rnams gzhan 'gran ma mchis stabs bka' lan yang thogs med du 'di bzhin gsungs byung zhes ngos rang
la 'grul bskyod thog ma'i skabs ma sprul rin po che nyid nas gsungs byung ba dang / de skabs nam brod phyi mo'i bar du ma sprul mchog dang gsung mol du 'gor ba snang gsal
gyi 'od sogs la stabs re sku gzugs kyi grib ma mi gsal ba sa lam mthon por phebs rtags yin 'dug gsungs pa'ang ma sprul mchog gi gsung las thos/ gzhan yang dbang rjes
gnang sogs mang du gnang ba stag lung bla brang 'di bzhin stobs 'byor che bas 'bul tshan sogs zab rgyas mdzad skad dang / de nas chag la dang / 'phan po khul brgyud rang
re'i kun mkhyen rong ston chen po'i gdan sa nA lendra'am bod skad du dpal rgyun gyi dbang po'i chos grwar phebs bsu ser phreng sogs zab rgyas dang bcas phebs te/ bco brgyad
bla brang du bzhugs te/ gnas gzigs mang 'gyed sogs dang / tshogs chen dang / gzim 'og grwa tshang / khams tshan so so nas gdan zhus kyis/

tshe dbang rjes gnang / khrus gsol rab gnas sogs/ bla brang yas mas sogs kyi re skong la so so nas dngos 'bul kyang zab bar byung / lha ldan du gzhung sa chen por 'tshams 'bul
ba gtong gnang mdzad pa/ rgyal khab chen po nas gzigs bzos thug med kyis mtsher khang / sne shan sogs bkas bsgyur/ 'phan po sgo la brgyud de phebs pa lha ldan dang nye
bar sne shan rtsa drung dkon mchog zla grags phebs bsur 'byor zhing / de nas mtsher khang dga' ldan khang gsar du phebs bzhugs kyis/ de skabs gong sa rgyal dbang thams
cad mkhyen pa thub bstan rgya mtsho mchog sku gzhon nu'i dus dang / srid skyong yongs 'dzin rta tshag hu thog thu bcas mjal phyag tu phebs te/ maNDal rten gsum 'bul dngos
sogs rgya gang che 'bul gnang dang / gdan thob gsol ja bzhes 'bras sogs phebs pa dang / mgron khang du gsol ston dkar spro sogs bstsal/ de mtshams rgyal khab nas bstan srid
zhabs brtan gnang dgos bka' bsgyur phebs pa bzhin/ pho brang chen po po tA la'i tshoms chen du badzra ku ma ra'i gtor zlog sgrub 'phen zhag bdun pa'i thog 'dab las kyis
lingga sgrol chog skabs/ zhing bcu'i dgra bgegs kyi rnam par shes pa dngos su 'gugs bstim mdzad pa'i rtags su/ gdan sa 'di nyid kyi phyag srol thun mong ma yin pa bzhin
dgra gzugs lingga'i mgo bo bcad 'phral po tA la'i lho phyogs rgyal sgo'i 'og gi hom nang du 'jug par gtong skabs/ ling mgo bcad pa'i snod nang du khrag nyil

nyil du 'khyil ba ma zad/ mgo bo'i bcad mtshams nas khrag chim chim du thon pas skyel mi kho pa rnam rtog dang / ya mtshan ha las par gyur te sa der ling mgo snod bcas tab
tab tu bor bas de'i sar/ khrom pa skya ser mi mang phal mo che 'dus pa kun gyis mngon sum mthong snang du grub pas/ thams cad ya mtshan ha las kyis grags pa yongs la khyab
cing / de 'phral zhabs brtan do dam lhan rgyas nas gong sa mchod yon gyi snyan lam du gnang phul sogs dgongs babs che ba sgrub skabs sogs su gong sa thams cad mkhyen pa
mchog nas ljags smin bzhes spro shing 'bras sogs/ rtse mgron brgyud yang yang phebs skad 'dug cing / gzhung zhabs khag rnams grol nas kun gling nas gdan zhus kyis srid skyong
mchog la tshe dbang / byad grol sogs dang / gzhan zhabs brtan 'ga' zhig kyang zhu gnang sogs bkur bzos che cher mdzad pa/ gzhan de skabs sog po bla ma tshoms khang
ho thog thu zhes pa phebs pa dad 'dun rtse gcig pas/ dbang sogs mang du zhus zhing 'bul tshan kyang che ba phul/ lhag par sngon dga' 'bras shugs che skabs tsha ba zha rar
grags pa de skabs kun gling dza sag phyag mdzod nas/ rang gnas seng ge shag tu gdan zhus kyis tshe dbang byad grol sogs mang zhus kyis shag tshang grwa rigs bcas nas dad
'dun rtse gcig pas gser byi'i phreng ba che legs rgyan ldan sogs spus nam rtsar 'bul tshan mang du phul ba dang / de bzhin yab gzhis lha klu dga' tshal du'ang gdan zhus
shing /

gzhan tshong pa rang kha ba sogs kyis gdan zhus dbang sogs mjal mang slob mi 'khyud pa byung skad/ gzhung gnas snga phyir zur gsol sogs khyon che ba dang / yar lam lho gnas
brgyud phebs rgyu'i rta khal sogs kyang phon mi chung ba bstsal/ de nas ring min gong sa mchog dang / srid skyong bcas par thon phyag zhu gnang gis/ yer pa dang / tshal
gung thang sogs gnas gzigs kyis rgod ka la brgyud bsam yas su mkhan po sogs nas bsu ba ser phreng rgyas pa dang / rab grwar dbang sogs gang dgos gnang / lha tshes dang bstun
chos skyong chen po spyan 'dren sku phebs la rgyal bstan spyi sgos srung skyob sogs kyis bka' bgo bar mdzad par/ ji ltar gsung ba bzhin tha tshig kyang phul zhing / phyag
mdung zhig kyang 'bral med srung skyob kyi rten du phul/ de nas bsam yas mching phu g.ya' ma lung snga dus bla chen dgongs pa rab gsal gyi sdom phrug dbus gtsang mi
bdun gras/ klu mes tshul khrims shes rab kyi sku gdung bzhugs par grags pa'i glo bo ron steng zhes pa dang / rtse thang 'bras gling / yar klung rten gsum gnas gsum pa dgon
bkra shis chos sde/ de nas rim bzhin gra phyi nang / mdo chos/ rnam rab/ ra smad/ gong dkar/ de nas gam la brgyud nas yar 'brog thar chos/ rgyal rtse gur gra rnams la gnas
gzigs mchod tshogs/ mang 'gyed sogs rim gnang / rgyal rtse rdzong 'du nas dmag zlog gtor bzlog mang zhus kyis rta zla'i mjug tsam la spa nam gzhis rtse shab sogs

brgyud/ shing bya dbo zla'i nang thab bsu gzhung sger nas 'tshams 'bul bar/ ngos rang sogs bka' 'brel bzhin zhabs bcar zhus/ sgrol pho dang nye bar ser phreng / rtse nas/ dung
/ rgya gling / drung rigs rnams kyis mjal dar sogs sngon lam bzhin phul nas/ gcen po rigs brgya'i khyab bdag mchog gis spyan sngar mjal dar dang bar lam sogs kyi bka'
mol gyis dus 'da' ba'i skabs so/ /'di lam 'cham gzigs skabs gnod sbyin chen por gtang rag stag dong gzig shub gsar bskrun 'di bzhin bstsal zhing / dbyar thog yar klungs
dbon sprul mchog la gser chos skor sogs kyi dbang lung mang du bstsal te/ khul 'dir mo rim char 'bebs rab gnas sogs thugs gzhol/ me khyi lo ngos rang nas khral 'jal gsung
ngag bka' bzhin thog mar byed skabs/ de skor gyi phyag len rnams yab sku mched gnyis char nas slob gnang sogs dang / me phag dbus phebs su yab rje sku mched gnyis char chibs
bsgyur bskyangs tshul/ gong yab rje mchog gi rnam thar du zhib par song bzhin dang / sa byi lo gzhung gnas nas bstan srid zhabs brtan du 'di ga yab rje sku mched gnyis
cha la lha mo rig byed dbang sgrub gnang dgos phebs pa bzhin rje nyid nas dwags po paNDi tas chos skor dngos grub 'byung gnas bzhin/ sngon dngos rjes gsum tshang bar gnang
/ 'di skabs sde dge sa spyod dpon 'khor rnams 'dier phebs/ sngar dus mdos zab mang rje nyid bcad rgyar bzhugs pas tshogs

phebs sogs ma gnang zhing yab rje mchog phyag rol dang / gzhan rnams phebs mkhan med stabs/ ngos rang nas dus mdos slob dpon thog ma bgyid skabs snyems chas gyon chas sogs
kyi 'cham gyi 'gan yang khel byung / 'di lo khu dbon rin po che nyid mang yul byams sprin gzhung pa'i zhabs rim dmag bzlog sogs 'grul phebs dgos pa'i gser gyi bka' yig rta
khal phebs sgrigs lam yig bcas phebs par zla ba lnga par phyag mdzod 'jam dbyangs/ rgya dpon sogs ban tshang pa rags 'dus bcas chibs bsgyur te/ yar lam ding ra'i bzhugs
mda' sogs kyis zhus ngor phur bzlog sri gnon sogs mang gnang gis mnyal lam sogs nas skyid rong gi mang yul byams sprin zhes/ sngon chos rgyal srong btsan sgam pos btab pa'ii
bod kyi ru gnon gyi gtsug lag khang de nyid du gdugs dkar mdos chen phur bzlog sri gnon sogs/ zhabs rim mang dag dgos pa gnad smin grub nas/ skyid rong jo bo gla gar
rtsib ring sogs la yang gnas gzigs kyis mtsho sgo nas rim bzhin rma gzhis nas 'di gar zla ba brgyad pa'i nang phebs/ dgun bzhugs gzhi thog tu gnang ste lha mo rig byed kyi
bsnyen sgrub kyi 'jug las sbyor rigs rnams mdzad de/ nag zlar yongs rdzogs grub te/ yab rje sku mched gnyis gzhi thog rtser lha bsangs dang / ngos nas zhabs brtan 'bul
bar phyin/ 'di skabs ngos rang sku rim chen mo'i zor 'dzin/ ma yum mchog rtse phyag tu bzhugs song / de nas sgrol phor phebs/ ngos

rang dgon mdos zab ma'i zor 'dzin bgyid skabs/ mdos bsham skor/ 'cham chas gra sgrig 'cham rgyugs dngos gzhi 'bag rgyab tu phebs thugs 'gan che bzhes bka' drin bskyangs/ yab
rje mchog de dus bde chen bzhugs g.yab tu rje btsun rig byed ma'i bsnyen pa'i zhal sbyin sreg mdzad mus dang/ ril sgrub slob dpon kho bos bgyis te byin rgyab tu rje nyid
phebs/ 'di lo ngos phur sgrub slob dpon thog mar byed rgyur/ ril sgrub/ lha mchod sngar lam bzhin zab ma mdzad skabs dang / rje nyid nas dgun lo shangs lugs mgon dkar gyi
bsnyen sgrub sbyin sreg sogs mdzad song zhing / lcags stag dbyar mjug rje btsun ku ru ku lle'i don kun 'grub pa'i ril sgrub sogs mdzad cing / yos lo'i dpyid nas sgrol
pho'i ar po tshugs shing / dbyar ngos rang drung mgon bcas tsha byang phur ri sogs la bskyod skabs dang / zla ba bcu gcig pa'i nang sog po mang sleb kyis chu tshod byi'u
ma gser bye phreng ba rgya dngul rta rmig ma g.yang tri'i spyad pa sogs mang du phul zhing / dbang bka' rjes gnang gi rigs kyang mang du bstsal/ chu 'brug ngos rang phyag
zur 'jam dbang bcas bka' 'brel dbus bya rigs khul sogs la bskyod skabs dang / de skabs sgrol pho'i ar las zhal ba tshon rtsi phal cher zin rab gnas rab ston sogs gnang tshul
gong yab rje'i rtogs brjod skabs bzhin/ 'di lo skyor mo lung ba deng seng sogs nas lha mo 'khrab par/ 'gro ba bzang mo/ lhag par

pangma 'od 'bar zhes slob dpon chen mo'i 'dra tshad pa/ rgyal po sdig can gyis gson po mer sreg btang ba/ zhag shas nas pad sdong las sku 'khrungs pa sogs rgyun par med stabs/
mig 'phrul lta bur tshang ma ltad mo che ba byung lugs zer yang/ brtags na rtsed bkra 'di bzhin gang 'tsham zhig yin par mngon no/ /chu sbrul dgun lo ngos 'grul nas 'khor
nas kyang gzhi thog sa skyar lha mo tshar gcig 'khrab song / de lta bu'i bdag cag gi bla ma khu dbon rin po che 'di nyid kyis sku gzhon nu'i dus nas bzung / yi dam 'byung
po 'dul byed dang / dges pa rdo rje/ rdo rje phur pa/ rje btsun rig byed ma/ mgon dkar yid bzhin nor bu/ rdo rje gur gyi mgon po/ gnyan mgon zhal bzhi pa dus grangs
kyi bsnyen pa mthar phyin par mdzad cing / mtshan ma'i bsnyen rtags ngo mtshar can yang yong ba gzhir grub kyang / rnam thar zin bris sogs med stabs 'bri rgyus phongs shing
/ khyad par gnyan mgon zhal bzhi pa'i bsnyen sgrub mdzad skabs/ 'gro mgon dbang sdud snying po'i rnam thar bzhin thog dang 'ja' tshon dang / rbab bskul ba lta bu'i ldir
sgra dang gzim khang yom pa lta bu gzhung nas bshad pa'i chos skyong 'go ba'i rgyun gtan byung ba dang / steng du a lce bzhugs pa la cho 'phrul cher byung ba 'di la gtor
gdugs phul na 'phrin las 'grub 'ong / mnal lam du grwa pa zhig nas sku mtshams khang du'ang gtor gdugs 'bul gnang dam bskang skabs gtor gdugs grul rtse sna lngas phul

ba mdzad tshul zer/ gzhan gyi rtags mnal lam 'od gsal sogs su yang gzigs snang mang du byung ba gzhir grub kyang / gsal bar mi gsungs pa rgyun du sbas tshul kho na gnang zhing
/ de lta bu'i bsnyen mtshams thon ring gi mngon rtogs bdag bskyed bzlas pa sogs rgyun par nam phyi mo'i bar du thugs dam nyams bzhes chag med gnang / yi dam chos srung
rnams la gtor bsngo bskang 'phrin sogs rgyun par rang ma grub kyang / brgyad gnyis bcu bzhi gnyis sogs la chag med gnang srol dang / gzhan gdul bya rnams gang la gang gdul/
phyag mo/ srung ba/ rkyen sel dbang/ bka' bsgo/ byin rlabs sogs dang / dbyar dus char 'bebs/ rtsa sad 'bu srung / rlung gnon gang la dgos pa de rnams/ dngos 'bul sogs
la mi gzigs par zhus ma thag par gnang ba sogs/ phyag mo gang gsungs phal cher tshad mar 'ong zhing / char 'bebs sogs gong du yang cung zad song ba dang / lha ldan du char
'bebs gnang bar klu sbug sogs su phebs dgos pa/ rgya dpon am ban nas kyang klu khang sogs la lcags thag g.yogs te/ char 'bebs yin khul byed par dbus phebs sogs kyi sa
skya pa phebs min kyang non gyi phebs pa shes na kho yang 'gro ba char mi babs pa mi srid cing mar phebs skabs/ chibs steng char brdung re ma byung ba med pa lta bu brjod
pa sogs gdon gdug pa can gyis zin pa mang po yang de las grol ba'i lo rgyus mang du yod pa/ mdor na mkhyen nus sems can

re re'i rgyud la thar pa dang / thams cad mkhyen pa'i sa bon btab ste thams cad kyang mngon mtho nges legs la 'god par mdzad nas mthar gzugs sku chos dbyings su bsdus tshul/
shing rta dbo zla'i nang sgrol phor bzhugs thab phebs nas sgrol dkar bka' babs dgu ldan gyi rjes gnang zhig las gsan thor med kyang / sgrol dkar 'od zer drug sbrags tshar
lugs kyi bsnyen sgrub zhig gnang bar sku mtshams ma grol bar la zhabs 'bam dang chab chu sogs mtha' ma'i snyun gzhi 'go zug cing / de nas zhabs brtan sku rim rgya cher
gnang song yang / sems can las ngan spyod pa la/ /sangs rgyas kyis kyang ci byar yod/ /gsungs pa lta bu'i dus dbang sems can rnams bsod nams dman zhing / sa bstan 'di nyid
rang gi sku gegs bzlog med kyi rnam pas/ nyid kyi dgung grangs sum cu so bdun pa chu stod zla ba'i tshes drug srod yol tsam la/ nyi zla'i rlung nghu tir 'dus te 'da' kha
ma'i rnam 'byor gyi dpa' bo'i tshogs dpon du ngo mtshar ba'i ltas du ma dang bcas yud kyis gshegs pa/ tshang ma sems mya ngan gyi khung bur tshud de 'di bya 'di byed bral
yang yab rje mchog sogs nas gang gi gsol 'debs dgongs rdzogs skor bka' bkod dang / thugs dam gsal 'debs pa lha chen mkhan khri dpal bzang 'phrin las/ chos lho 'dus tshogs
re mos kyis bla mchod pa bzhi grwa sogs dgung zhag nam rdzogs bar gnang zhing / tshes bcu gnyis la sku gdung spur khang du ser phreng mchod tshogs rgyas pa dang

bcas/ gdan drangs/ mkhan khri nas dus mtha'i cho ga'i sgo nas spur zhu dang / de nub rgyas btab/ zhag shas nas gdung rus rnams bsdus te sgrol phor ser phreng mchod phreng mchod
tshogs bcas sngar bzhin gdan drangs te/ mchod tshogs dbus su bzhugs te bla mchod sogs sngar bzhin dang / gong spur mchod nyid gdan sa 'di nyid kyi mchod khang rnams
su sna lnga'i stong mchod tshogs chen la mang thug 'gyed bcas dang / mu to bar sbyin gtong sogs rgya che bar mdzad/ gzhan yang dgung nam ma rdzogs bar la lho byang tshogs
yongs nas zhogs ltar re bzhin thams cad rig pa'i cho ga gnang bar bsnyen bkur 'gyed bcas gya nom dang / sku tshigs bzhi pa dang / dgung rdzogs nyin rnams la stong mchod
gong bzhin dang / chu stod zla nang sgrol phor yab rje rdo rje 'chang nas slob dpon mdzad pa'i ban tshang pa sde tshogs nas rdo rje phur pa'i sgrub mchod zhag bdun byang
gter tshes bcu'i mchod tshogs brgya bcas pa/ gong sku spur phebs nyin yab rje rdo rje 'chang nas gang gi mtshan byang sreg sbyangs dang yab rje bkra shis rin chen gyis sku
gdung drung de bzhin mdzad po dpon slob dang / gzhan yang gong sa yas phyin sogs phyogs kyi che chung khag ris med dgon sde bcas par bsngo rten mang 'gyed sa lugs rnams
la cung zab pa bcas dang / shing lug de nyid kyi nang rten du gu ru rin po che'i snang brnyan byin rlabs kyi gzi 'od 'bar ba rin po che dang gnyis la grub pa lha khang rten
brten pa gsar bskrun/

de nyid kyi nang bzhugs gtso bo thil g.yab steng 'jam mgon a mes zhabs kyi sman sku ngo mtshar can gtso bor bzhugs shing / de nyid kyi gdung rus btul ma'i rtsa gsum gyi lha
tshogs dbang lha skor gsum gyi spar sku rnams la gser mtshal gyi na bza' can sogs ring bsrel rnam bzhi gzungs kyis bkang ba bcas legs zin gyis/ yab rje rdo rje 'chang mchog
nas rdo rje phur pa'i sgo nas rab gnas/ rab ston gos sku zhal phye sogs zab rgyas mdzad cing / lo dus kyi mchod du rdo rje phur pa'i sgrub mchod ser 'du bcas lo shas
gnang dus phyis mchod phreng sogs rtse chos su dgon der sgrub mchod bskyangs tshul bcas kyis khu dbon rin po che dpal chen gsang ba'i bdag po'i rnam thar sgro skur gyis dben
pa cung zad brjod zin no/ /yab rje rdo rje 'chang sku mched kyi a lce drung sgo dpe rje btsun dam pa'am sgo spe a lce mar grags pa sngon dus sku yon sogs la brtson pa
dang / mdo smad phyogs kyi 'jam mgon mkhyen brtse sogs la gsan bsams kyang ci rigs mdzad cing dus phyis sku rlung lta bu'i snyun gyis zin pas dgung grangs sum cur gshegs
pa'i nang rten dbu rtser lam 'bras bla rgyud zhal skong / theg chen bkra shis rin chen gyi snang brnyan rin chen gnyis pa las grub pa 'di nyid dang / sku mched sring mo
bgres pa tshe lha dbang mo zhu ba zhabs lhor bzhugs shing nyams bzhes la brtson pa de nyid kyi nang rten du sgrol steng nas bzhengs pa'i sa paN gyi dngul sku zhabs lho rang
na bzhugs/ sku sring

mo chung ba padma dbang mo zhabs byang rje btsun bzhin ras kyang phag gdong dngos dang 'dra ba/ sku rgyab ltag par phag ze yod pa sogs yab rje theg chen bkra shis rin chen
mchog nas rdo rje phag mo'i rnam 'phrul yin par gsungs shing / rgyun chos srid gang yang mi mkhyen pa'i tshul gyis sbas pa'i rnal 'byor gyis thugs dam nyams bzhes la brtson
pa/ gshegs pa'i tshe nye 'khor du dri bzang pos khyab pa dang / bud med lta bu'i glu dbyangs sil lil snyan pa'i sgra sna tshogs thos pa sogs/ ltas ngo mtshar bcas te zhing
brjes pa zhabs 'jug dgongs rdzogs sogs gang yong zhus te/ nang rten du tA re dkar mo'i snang brnyan rin chen gnyis pa las grub pa/ pad gdan dar lhug rnams gser zangs
dang / nor rigs kyi phra rgyan dang sku rgyan du tshar ba ngos rang nas rab gnas zhus te sgrol phor bzhugs pa bcas/ gcung po khu dbon rin po che nyid bcas sku thog 'dir
gtsug lag khang nyams bzo gnang gras shag gtsang shar nub/ mngon bde/ mthong don/ 'khon sku 'bum rnams kyi skya shing gsar brjes spen pad gsar brje sogs dang / lha chen dpon
chen ag glan gyis btsugs par grags pa'i thog 'phar ka ba bcu gnyis phal cher dang / khyams lho byang rnams kyi phyi yi ka ba rnams dang / g.yab ring bcas seng ldeng sgo
gra phyi ma srid pa'i 'khor lo sogs kyi tshon rtsi gsar bskrun 'di rnams dang / rjes su ma yum mchog nas ngo mtshar rten bzhi'i gras g.yu khar mo che'i sgrol ma'i bzhugs
khang gsar bskrun

la gser zangs kyi bzhugs khri rgyab yol/ 'khor sgrol ma zung gser zangs sngon bzhin sogs dus phyis yum gyi nang rten sgrol ma 'jigs pa brgyad skyobs gser zangs las grub pa
ring bsrel rnam bzhi spyi dang bye brag ma yum de nyid kyi thugs dam rten khyad byang rten gras lo gnas spyan snga kun dga' don grub nas 'jam mgon a mes zhabs gsung byon
mar sgrol ma sogs bzhugs tshod dang / rnam rgyal snga mo'i mchod rten dang rgya khub rtsi lha khang sgo mchor sogs gsar bskrun dang / dbu rtser yum gyi na bza' sogs kyi thog
nas mchod rdzas ka 'phan sham bu sogs 'jam dbyangs gzi 'od 'bar ba dbu rgyan dang sku rgyan sogs tshar du dngar ba rten gtso byings rnams la bzhugs sgam ldebs bris sogs
gsar skrun mdzad pa mang dag bcas/ da lta mig sngar gnang ba 'di rnams lags so/ /de rnams kyis 'jam mgon bkra shis rin chen yum yab sras dang bcas pa'i lo rgyus rnam thar
mdor bsdus tsam smos zin to/ /4 ngag dbang lhun grub rgyal mtshan/de rjes bdag cag gi skyabs mchog mtshungs med rigs brgya'i khyab bdag kun dga' snying po mchog dang
/ yum mchog lha ri rtse ma tshe dbang rig 'dzin zung gi rigs sras ngos rang mched spun drug tsam las/ rgan 'go ni ngos rang ngag dbang drag shul 'phrin las rin chen zhes
ming che yang

de mtshungs par med pa'i gyi na bdag gi byung tshul cung zad gsham du 'byung zhing / mched zla gdung sras gsum dang / rje btsun gnyis las/ dang po gdung sras ngag dbang lhun
grub rgyal mtshan ni/ 'dzin byed kyi khrums zla'i tshes bdun la 'khrungs shing / gzhon nu nas klog yig sogs yab mes kyi chos rnams la sbyangs pa sogs mdzad/ ngos khrir
phebs chen mo'i skabs chos khri chen mo'i mdun du chos gsan grangs su phebs shing / zla de'i rgyun 'don dang rim bzhin phur sgrub sogs la 'phral chos rnams phal cher gnang
thog me khyi lor ngos rang nas bka' 'brel gsung thog mar 'chad skabs/ chos sde lho byang sgrig gzhon gzhi grwa rnams dang zur sbug lha 'dri/ rgya sgeg sogs kyi grwa rgyun
nang chen bla grwa sogs/ slob ma grangs 'bor brgya dang bdun tsam gyi gtso bor gdung gcung po ngag dbang lhun grub rgyal mtshan nyid bcas par/ snang rgyud khrid yig gsung
ngag chos 'byung khog phub dam tshig dang phyi nang bskyed rim gyi bshad pa sogs sgro 'dogs bcad de/ sems bskyed chen po zab ma gos sku gos yol sogs dang bcas phur khang
dang / de rjes slob ma rjes 'dzin kha gso'i bsnyen pa rgyud dbang zab ma lam dbang bdag med ma'i byin rlabs/ lam zab phyi nang dang / rten 'brel srung ba bcas kyi byin
rlabs snang gsum skabs/ bla ma rgya bod nas bzung bla ma brgyud pa phal che ba'i rnam thar rnams kyi lung dang / gzhan yang sgrub thabs brgya rtsa/ rjes gnang zur bka'/
lo gyon ma ser mo/

'jam dbyangs dmar ser/ 'jam dkar/ smra seng / gser chos 'jam nag gnad bcu gcig gi lung dang bcas pa/ rta nag lcags ral can/ jo lugs sgrol ma nyer gcig rta phyag khyung gsum/
rnam rgyal rnam 'joms/ sman bla mched bdun/ khro mo sme brtsegs/ seng ge sgra/ spyan ras gzigs bcu gcig zhal sogs kyi rjes gnang / gur mgon khro bcu lha brgyad/ zhal bzhi
bsnyen dus/ dur bdag dkar bdud/ dbang lha skor gsum/ mgon dkar/ dzam ser nag gra sngon dzam dmar/ tshe rta zung 'brel gyi dbang sogs byas/ lung la rdo rje phur pa mngon
rtogs rgyas pa/ de'i dkyil chog dges rdo rje sngon dkyil/ lha chen chos spyod rab gsal/ brgyud 'debs chen mo/ kun rig dang / tshe dbang / gtor ma brgya rtsa/ brgya bzhi/
'byung bzhi gtor ma/ seng sgra'i cho ga/ bstan pa gso chog gtor bsngo chen mo bskang ba 'go lugs/ bstod snying / drug cu ma/ phur bzlog zhal gyi gtor bzlog bsam don kun
'grub/ rgya gar sher bsangs/ kun blos mdzad pa'i sman bla'i mdo chog rtsa rgyud brtag gnyis/ sdom gsum rab dbye sogs mang dag gi lung sogs bgyis/ gsung ngag khrid sogs kho
bo la nyams myong gi sgo nas 'chad rgyu med kyang / snang rgyud dang rnam bshad khog phub rnams yab mes gong ma'i phyag len bzhin thams cad blo la bzung ste go mi bde
rigs sogs la tshig bshad gang shes kyis bgyid khul

byas gsung ngag grol nas phur dbang / kun rig sogs ni yab rje rdo rje 'chang nas bstsal zhing / de lo ston dges rdor gzhis bsnyen sogs mdzad pa zhabs brtan lha khang du gnang
zhing / snga phyir sngon lam rgyugs sprod khag dang / phur sgrub bshad las las rim phar cher yab mes gong bzhin mdzad kyang sku rlung gi snyun gzhi lta bus zhal bzhi pa'i
sgrub bsnyen 'phro can dang / gtor bzlog zor 'phen sogs ni gnang ma thub cing / sgrub mchod khag gcig dang dus mdos slob dpon lan gcig mdzad cing / phur sgrub lam 'bras
sogs ni ma gnang ngo / /rgyun tshogs rnams la thor tsam phebs shing / ban tshang pa'i tshes mchod byang gter thugs sgrub tshes bcu dang / brag dkar bskang gso sogs la
rtag par phebs/ bar lam rtse ger gzhi sdod bcas kha 'dzin zhu gnang gis gnyer zur kun bzang bcas shing lug lo nas rtsis bzhes kyis phal cher rtse blar bzhugs thog byang gter
thugs sgrub tshes bcu gdan sa 'di nyid kyi phyag len bzhin rtse chos ban tshang pa rnams la gsar 'dzugs mdzad de/ rang nyid kyang phebs shing gzhan tshogs phebs slob
dpon sogs mdzad skad thos shing / mtshams re 'di gar sgrol steng dang sgo spel sogs su phebs te gang 'tsham bzhugs pa sogs yar mar phebs shing / me rta lor sa skyar phebs
te slar yang nye lam rdo rje theg pa la brten nas 'gyogs byed pho nya'i lam gyis bdag gzhan bkri bar dgongs te/ 'bras rdzong nas gsang yum de nyid dang bcas slar rtse

blar phebs te 'byung 'gyur gyi bstan srid kyi bgyi bar thugs gzhol mur bdag med de nyid la rigs sras khyad 'phags gnyis tsam 'khrungs kyang / bstan gegs lta bus yum sras tshang
ma zhing phebs kyis ma bzhugs mur/ gcung po yab nyid kyang dgung grangs so brgyad pa chu glang dbo zla'i tshes la padma 'od du sku'i bkod pa bsdus par/ dgongs rdzogs
sogs ma yum mchog tu snyan seng gis rtse bla nas bsgrubs thog nang rten slob dpon chen po'i snang brnyan rin po che gnyis pa las grub pa phal thog tshad tsam gyi nang gzungs
su/ sngon dus rtse bla sog por shor te dpon mo chos skyid nas bzung skabs jun gar thon skabs/ slob dpon dang gsang sngags rnying ma la kho rnams shin tu sdang zug che
bas sngon dus rtse gdong bdag chen gong mas bzhengs pa'i gu ru mtshan brgyad kyi sman sku byin can rnams bshig dogs kyis de skabs kyi rtse grwa rnams nas dpal khud mtsho
zhes par bskur ba las gu ru shAkya seng ge'i sku de bzhin thub sku yin rgyur byas te lus pa/ byin can de nyid gtso bor bzhugs pa'i nang gzungs de nyid kyi gdung rus btul
ba la spar ba'i snang brnyan sogs ring bsrel rnam bzhis phyur bur bkang ba dang / bdag mo'i nang rten gser zangs kyi arya tA re'i snang brnyan sku tshad gong 'dra dang
/ rtse chos na bzhugs shing / gdung sras zung gi nang rten thub sku sogs rin chen sgang na bzhugs pa rnams rab gnas kyang legs par zin pa dang / sku chas rnams kyang phal
cher rtse bla sogs su sbyor 'jags

dang / lo dus dgongs rdzogs khu dbon rin po che gsang ba'i bdag po dang lhan cig tu dbo zla'i nang / rtse chos grwa tshang tshogs chen nas dpal chen rdo rje gzhon nu'i sgrub
mchod zhag bdun dus chen nyin 'di ga'i mchod phreng rnams de sbyor gyis zhabs skor sogs rgyas par mdzad pa de dus kyang chag med tshugs so/ /zhes pa rnams kyi mched zla
gcung po ngag dbang lhun grub rgyal mtshan gyi rnam thar sgro skur bral ba rags 'dus so/ /5 'jam dbyangs thub bstan bzang po/mched zla gcung po gdung sras 'jam dbyangs thub
bstan bzang po ni/ yab rje rdo rje 'chang dgung grangs so drug tu phebs pa sa skyong zhes pa shing bya rta zla'i tshes bco brgyad la yum lha che ba de nyid la bltams/
yab rje mchog nas 'jam dbyangs thub bstan bzang po 'jigs bral bdud 'dul dbang gi rgyal po zhes mtshan gsol te/ brtan bzhugs ljags rtsom dang 'khrungs bsangs bcas zab tu
mdzad cing / gzhon nu'i dus nas bzung 'chad pa dang rtsom pa la thogs pa mi mnga' zhing 'bri klog sogs brda bstan pa tsam gyis mkhyen pa dang / yab rje mchog nas rdo rje
phur pa'i dkyil 'khor du smin byed kyi dbang bskur ba bstsal te/ dgung grangs bdun par rtsa rgyud brtag gnyis rgyugs 'bul gyis rgyud 'don zab ma'i tshogs dbur phebs shing
/ de bzhin dgu par phur sgrub tshogs dbus dang gar 'cham

sogs kun gyi yid 'phrog par mdzad/ gzhan yang yab mes gong ma'i phyag len bzhin/ kyai rdo rje sogs rgyud sde khag gi rgyugs sprod tshogs phebs sogs mthar phyin par mdzad nas/
dgung grangs bcu gcig par bka' 'brel bzhin ngos rang nas mchod thengs bzhi pa'i skabs gdung sras gcung po nyid dang / chos sde lho byang chos lhun pa/ mdo smad ri khud
pa/ zur sbug lha 'bri ba sogs bdun cu skor la/ 'jigs bral rnal 'byor dbang phyug gi bzhed gzhung / rgyal gsung mdo rgyud thams cad kyi snying po/ gsung ngag rin po che'i
tshogs bshad mkhan chen ngag dbang chos grags kyi yig steng nas/ sngon 'gro snang gsum khrid dang chos 'byung khog phub sogs kyi bshad pa bla brgyud rnam thar 'jam mgon
a mes zhabs yan gyi rnam thar/ brgyud pa'i khyad par nyams ldan gyi sems bskyed chen mo lha chen phur khang du gos sku dang / gsung ngag bla brgyud tshem grub pa'i gos yol
chen mo/ zhal dbye ba sogs zab ma dang bcas/ de nyid slob ma rjes 'dzin bcas ngos rang nas bsnyen pa kha gso zhag bdun slob ma rnams nas bsags sbyangs kyis nyams len/ de
nas rgyu dus kyi dbang rdul tshon gyi dkyil 'khor du phyag cha dang mchod chas zab pa chog gra dang bcas phul ba dang / de'i sang nas rgyud gsum sngon 'gro rnams dang /
dngos gzhi lta khrid skabs dam tshig rnam bshad bum dbang gi bskyed rim skabs phyi nang bskyed rim rnam bshad rnams kyang mkhan chen ngag chos gsung bzhin dang / lam dus
kyi

dbang / gsang dbang sngon 'gro bdag med ma'i byin rlabs/ 'dus pa thog mtha' bar gsum gyi khrid dang / lam zab phyi nang dang / rten 'brel srung ba'i byin rlabs/ sgrub pa lung
sbyin/ gsang bcu'i sa 'debs/ gsung ngag glegs bam pod ser ma'i lung sogs phul/ gzhan yang spyi bka' ba ri brgya rtsa'am sgrub thabs brgya rtsa'i lha tshogs rnams kyi rjes
gnang / rjes gnang zur bka'/ lo gyon ma/ rnam rgyal rnam 'joms/ seng ge sgra/ sman bla mched bdun/ phyag na rdo rje 'byung 'dul/ gur drag rta phyag khyung gsum/ bcu gcig
zhal/ sme ba brtsegs pa/ thub dbang gnas bcu rnams kyi rjes gnang / gur mgon khro bcu/ lha brgyad/ zhal bzhi bsnyen dus/ dur bdag dkar bdud rnams kyi rjes gnang grwa
tshang can dang/ phyag na rdo rje gos sngon can rnam sras rigs can bco lnga/ dmar po skor gsum/ gra sngon dzam dmar/ dzam ser nag sogs kyi rjes gnang sogs dang / lung la
chos spyod rab gsal/ brgyud 'debs chen mo/ rtsa rgyud brtag gnyis/ dges rdor mngon dkyil/ rdo rje phur pa'i sgrub thabs rgyas bsdus/ phur dkyil/ kun rig tshe chog rnams kyi
mngon dkyil/ gtor ma brgya rtsa/ chab klu/ 'byung bzhi gtor ma/ brgya bzhi/ seng sgra'i gdon sgrol cho ga rab gnas don lhun ma/ gur drag 'phrin gzhung / gtor bsngo chen
mo/ bskang gso 'go lugs/ chos nyid ma/ bstod snying / bskang ba/ phur

bzlog drug cu ma/ bsangs dpe chen mo/ rnam rgyal stong mchod/ ri khrod ma dang / rnam 'joms bum chog gtor chen rnams kyi lung sogs lha spar bzhin dang / grol nyin tshe dbang
grub rgyal ma/ de nas phur dbang stod las/ smad las/ thams cad rig pa dang / tshe dpag med lha dgu'i dbang chen sogs phul/ yab rje rdo rje 'chang sku mched drung nas snga
phyi chos gsan pa rnams rags tsam bkod na/ yab rje rdo rje 'chang las gong du brjod pa bzhin phur dbang stod las byang chub sgrub dbang dang / smad las drag po sgrol dbang
/ snubs lung byad grol/ tshe dbang bla ma zhi khro/ rta phyag khyung gsum/ rta mgrin yang gsang dbang le lag bcas/ rtsi dmar srog gtad/ dmar po skor gsum logs(sogs)gsan/
khu dbon rin po che gsang ba'i bdag po'i drung nas/ tshe dbang dang / mgon dkar dang / rig byed ma'i dbang / 'byung 'dul rjes gnang sogs gsan/ de nas ring min shing
lug dgun dges rdor gzhi bsnyen dpon slob bstan pa rin chen bcas sgrol steng yab rje pad 'dul gyi gzim phug tu gnang zhing / me sprel lor gtor bzlog khag sogs bsnyen song
rgyugs sprod rigs gnang zhing / lo de'i dgun dbus phebs su phebs tshul gong yab rje mchog gi rnam thar skabs bzhin dang / de nas sa phag lor 'jam dbyangs sa paN gyi chos
khri 'di la yab mes gong ma rnams khri 'don grub na ma gtogs bzhugs srol med cing / gal te khrom dbang sogs

gnang dgos skabs chos khri'i mdun du khri dang khad mnyam pa'i 'bol brtsigs te gnang srol yang / de nyid bka' grol ba yin shag la khri khar bzhugs te/ dbang gnang ba skad tsam
la yab rje rdo rje 'chang dag zhing du phebs pa gsan 'phral 'phro 'jog gnang dgos sogs/ 'gro mgon dbang sdud snying po'i rnam thar zhal gsung mar/ lugs mi rgyug pa'i
sgo gcig de nas dod/ ces sogs gsungs pa ltar de bzhin chos khrir khrom dbang thog ma bcas/ 'phral phugs kyi rten 'brel shin tu nyes pa zhig byung song / de nas lo gcig khri
pa'i las mjug lo gcig zhu gnang gis nges bskyod bya dgos rnams ngos rang su byung nas byas/ 'on kyang phur sgrub dus mdos slob dpon sogs dka' las khag pa rnams phal cher
ngos kyis byas/ 'di lo gdung sras gcung po nyid nas phur sgrub bshad las gnang ba zab ma'i slob dpon/ ngos dang dbu che bsod bzang nas byas/ de nas gur mgon gyi dbang
lung khrid gsum slob dpon la dmar bstan pa rin chen nas phul zhing / zhal bzhi pa'i chos skor rnams bde gling dbu byed chos phun tshogs nas phul tshod bcas/ las rim rnams
rim par thogs med gnang song zhing / grub mtshan sogs yong ba gzhir grub kyang go thos cher ma byung / de nas lcags glang lo nang gdung sras 'jam bzang mched dngos dbang
ma yum mchog bcas lha ldan du phebs te/ bzhugs mtsher rdo ring du lo gcig tsam bzhugs shing / gzhung sa mchog nas gdung sras rnams

la thob pa'i sne shan rtse drung du da lta'i mkhan mgron chen mo ba se grong g.yul smad pas zur bzos sogs gdung sras rnams kyi lam bzhin zab tu bstsal/ mjal phyag dang gzim
chung mjal khar grags pa sogs rim zhu mdzad/ mdzad chen khag sogs la'ang brda tho 'byor re bzhin phebs skad dang / gong sa rgyal dbang thams cad mkhyen cing gzigs par gtsug
phud 'bul gnang gis/ chos gos/ lhung bzed/ gding ba sogs bcas zhabs 'bring du mdzod pa dam chos lhun grub sogs zhu mkhan mang dag bcas nor gling gru 'dzin pho brang du
dge tshul gyi bslab sdom yang dag par bzhes te mtshan brje skabs sngar gyi steng du mkhan po'i mtshan zur 'jam dbyangs thub bstan bzang po dang / chos sding par thub bstan
thub dbang zhes bstsal/ gzhung zhabs kyang mang du gnang zhing gser can dgon 'dzin spras dang bcas pa kha 'dzin gtan 'jags bka' lag bcas zhus bstsal byung ba bzhin/ chu
yos ston rtsis bzhes sogs gnang ba yum sras rnams gser can du phebs pa yum mchog der bzhugs kyis/ gdung sras zung zhabs drung bstan pa bcas khyug tsam 'dir phebs byung
ba dang / de nas gdung sras 'jam dbyangs bzang po gang nyid gser can du phebs shing / 'brug lo nang yum sras rnams 'dir phebs sgrol steng gzim khang gsar pa dang dgun na
rtser bzhugs mu nas gdung sras nyid slar yang lha ldan du phebs te bstan gling du bzhugs/ gzhung zhabs dmag bzlog skabs cung zad 'tshub rtags kyang

byung zhing / phun phos bdag khri dbus phebs skabs bcas sne 'dzom byung 'dug pa dang / de nas gser can du yum sras rnams bzhugs te/ dgon pa nyams gso ar las sogs kyi thugs
brel gdung sras nas bka' chos kyang mang du gnang tshod 'dug cing / de nas me rta lo sogs 'dir bzhugs yod pa dang / 'di lo sa chen kun blos ser 'du'i zhabs skor skabs/ ber
sher yon tan rgya mtsho dung mkhan gyis chos dung yid bzhin nor bur dus rtags lta bu ji ltar yin rung btsun chung zhig nas phye phur sgrog shing 'gyel rkyen du shog la
cung zad skyon par byung ba de skabs mched zla/ gdung sras mchog kyang 'dir bzhugs kyis brtag zhus la dam sel gyi skyon yin pa gsungs pa bzhin de rang yin 'dra ba dang /
'di lo ril sgrub zab ma dang / phur sgrub slob dpon thog ma gnang zhing / dgun dus mdos slob dpon sogs mdzad/ me lug dbyar 'di gar ri khud sprul sku/ chos sde lho byang /
zur sbug ri khud lha 'bri/ grwa rgyun sogs drug cu skor la 'phags yul grub thob yongs kyi gtsug rgyan 'jigs bral dpal ldan chos skyong gi bzhed gzhung / mdo rgyud bstan
bcos thams cad kyi bcud phyung ba bod yul bstan pa'i mnga' bdag rje btsun sa skya pa yab sras gong ma rnams kyi thugs dam nyams su bzhes te grub pa'i go 'phang mthon por
gshegs pa'i gdams pa/ thun mong ma yin pa tshogs slob gnyis las tshogs bshad mkhan chen ngag chos kyi yig steng nas sngon 'gro snang

gsum dang / sems bskyed chen mo slob ma rje 'dzin/ bsnyen pa kha gso/ de nas slob mas bsags sbyangs/ dngos gzhi rgyu dbang rgyud gsum sngon dngos rjes gsum tshang ma/ lam dbang
dang / bdag med ma'i byin rlabs sogs dang / gzhan yang grub brgya'i rjes gnang / lo gyon ma/ rnam rgyal 'joms/ khro mo sme brtsegs gnas bcu sman bla mched bdun sogs
rjes gnang zur bka'i rigs mang ba/ gur mgon lha brgyad/ zhal bzhi/ dur bdag/ dkar bdud/ rnam sras/ dzam ser nag sogs kyi rjes gnang / lung la snang gsum skabs bla ma'i rnam
thar rags 'dus dang / gzhan yang chos sde lho byang nye mkho rnams kyi lung sogs gnang yod dam snyam zhing / lo 'dir/ dgun gzhung zhabs drang srong log tri pa la'i gtor
bzlog sogs gnang / lo 'di'i sngon tsam nas gser can pas rtsod gleng gi 'go tshugs/ lcags byi lo gu Na sprul sku phyogs las rnam rgyal sogs chos grwa lho byang rnams la
lam 'bras gnyis pa gnang zhing / gu Na sprul sku mchog nas 'jigs byed chos skor dang / mkha' spyod skor gsum sogs gser chos skor phal che ba gsan cing / bdag khri 'jam dbang
mchog las dmar po skor gsum be'u lung sogs gsan tshul 'dug lcags phag lo ka sbug tu gong sa thams cad mkhyen par mjal phyag dang / rgya gar rdo rje gdan bal yul mchod
rten rnam gsum sogs su gzhung zhabs mang du gnang zhing / chu byi chu glang sogs la dbus lho

byang nA lendra sogs bco brgyad khri chen las lam 'bras slob bshad gsan 'dug pa 'di tsam la yin nam snyam zhing / lha ldan du bstan gling du bzhugs te gzhung zhabs 'ga' zhig
gnang skad 'dug de nas 'di gar phebs nas bstan gling phyag rol gras da lta'i zab rol 'di sogs chos byang du sbyor 'jags gnang zhing / shing yos dbo zla'i tshes bcu la ma
yum 'chi med tshe dbang rig 'dzin dpal gyi lha mo de nyid dgung grangs drug cu re bzhi'i steng dgongs pa rdzogs pa/ gshegs rdzong dgongs rdzogs dngos gzhi sgrol steng rang
nas mdzad cing / ngos rang la yang byang bu lam ston sogs stsal ba mtshan byang sreg sbyangs sogs ji ltar gsungs pa bzhin gser chos nA ro mkha' spyod ma'i cho ga dang
'brel zhus khul dang / dgung zhag ring ngos rang nas mkha' spyod ma'i cho ga nyin ltar bgyis te/ oM gsum ma'i sngags lnga brgya re dang bum bskyed la phreng 'khor re chag
med bgyis pa dang / lha khang rnams su sna lnga'i mchod pa brgya tshar/ tshogs chen du thams cad rig pa'i cho ga zhus pa dang / dngos gzhi sgrol steng nas spur drung du
thugs dam 'dzin mi dang / kun rig mkha' spyod ma sogs kyi cho ga gtong mkhan bzhi gra re sogs dang / spur zhu rin sgang du lha chen mkhan po sogs nas mdzad pa dang / de
nyid sna lnga'i stong mchod dang / tshogs chen la mang thug 'gyed/ ngan slong sbyin gtong dgung zhag nam rdzogs bar lho byang tshogs yongs nas thams cad rig pa'i cho ga dgung
zhag rdzogs nyin gong

'dra sogs dang / gzhan yang gong sa yas byin/ 'di ga'i bla khag sogs la bsngo rten spam mtho ba/ phyogs dgon ris med kyi sde rnams su mang bskol sogs dang / nang rten sgrol
ma 'jigs pa brgyad skyob kyi snang brnyan gser zangs las grub pa gsar bzhengs sogs/ zhib par de skabs kyi dgongs rdzogs sgrub tho zur yod 'dug pa las ngos rang la ni go
bsdur sogs gang yang gnang ma byung bas rgyus mnga' dang the tshogs gang yang med cing / gzhan yang dgongs rdzogs sgrub par dbus nang ngos la rje btsun dngos dbang la phebs
cing / me sbrul lo nang gdung sras mchog dang btsun mo bcas gnyis char/ rgya gar phyogs la phebs te/ rdo rje gdan/ rtswa mchog grong / bya rgod phung po'i ri sogs la mchod
'bul dang gnas bskor bcas par phebs song / gzhan yang lo khams ma nges pa lho rong gzhung 'brug spa gror ngos dang / 'go yul stod gsum ngos tshar kha shas gdan zhus
kyis 'gro don sogs la byon par/ lha rten dang mtsho sogs la bsangs gsol khrus gsol rab gnas sogs mdzad pa nas bzung / mtsho rnams lud cing rgyas te/ lo phyugs legs pa sogs
snyan pa'i grags pas khyab pa byung zhing / gzhan yang 'dar grags can sogs su'ang lam 'bras slob bshad dbang chos mang du gnang zhing / gnas gsar 'gur lang pa'i mkhan zur
las shangs chos ni gu chos drug sogs gsan pa dang / ngor e waM chos ldan du khang gsar mkhan po sku mched dang / klu lding rgyal

sras sogs nas bde mchog lu nag dril gsum/ bong zhal gsang 'dus lugs gnyis/ kyai rdo rje bka' babs bzhi sogs dbang ka dang / lung yang mang du gsan pa de dag kyang gsan lo tsam
du ma lus par/ rang don thos bsam sgom gsum dang / gzhan don 'chad rtsod rtsom gsum gyi sgo nas rgyal bstan rin po che phyogs brgyar spel bar mdzad pa'i dang po thos
bsam ji ltar mdzad tshul gong gseb tshags rnams su rim par song zhing / sgom sgrub ji ltar yin pa ni/ kyai rdo rje/ rdo rje phur pa/ gur zhal rnams kyi bsnyen pa mthar phyin
par mdzad cing / gzhan yang ma cig grub pa'i rgyal mo'i lugs kyi tshe dpag med dang / rje btsun rig byed ma sogs kyi bsnyen sgrub dang / rgyun du yang gong gsal de rnams
kyi bskyed rdzogs kyi nyams len bzlas brjod bcas chag med gnang ba dang / yi dam chos srung rnams kyi gtor bsngo bskang 'phrin sogs/ mkha' 'gro 'du ba'i dus sogs la ma
chag pa dang / gzhan gdul bya don gnyer rnams la chos 'chad dbang lung nyams khrid sogs dang / de lta bu med pa'i dus dpe gzigs sogs kyi phal cher dus 'da' zhing / gzhan
don 'chad rtsod rtsom gsum las/ 'chad pa nyi ma'i 'od zer gyis gdul bya rnams kyi blo gros gsal te/ rgyal bstan padmo'i tshal rab tu rgyas par mdzad pa'i tshul yang / snga
phyir gsung ngag lam 'bras tshogs bshad thengs gsum dang / gsang chen slob bshad thengs gnyis tsam gsungs par grags pa dang / gzhan yang sa skya pa'i

gser chos bcu gsum/ khyad par mkha' spyod skor gsum/ nA ro mkha' spyod ma'i gur mgon gyi chos skor rnams kyang thengs kha shas gnang tshod dang / gzhan yang bde mchog lu nag
dril gsum/ gsang 'dus lugs gnyis/ thams cad rig pa/ mi 'khrugs pa/ tshe dpag med lha dgu sogs kyi dbang chen rjes gnang spyi bka' sgrub thabs brgya rtsa/ zur bka'i rigs
rjes gnang sogs mang ba/ tshe rta zung 'brel/ grub rgyal ma/ lcags sdong ma sogs/ tshe dbang / snubs lugs byad grol sogs shin tu mang ba gnang / gtsang sar sprul sku sogs
la/ rwa lugs rdo rje 'jigs byed kyi chos skor yongs rdzogs gnang zhing / rtsod pa rdo rje'i me chen gyis rgyal bstan la smod pa'i log rtog bsal tshul yang / deng skabs
snyigs ma lnga bdo ba'i dus la dgongs/ rtsod pa dngos su ma mdzad/ 'on kyang brtsams chos mdzad pa rnams su dgag sgrub rnam bzhag cung zad mdzad pa rnams don du nges don
gyi rtsod par song ba dang / rtsom pa bde legs kyi phreng bas rgyal bstan mdzes par mdzad pa yang / yab rje sku mched sogs nyid kyi dbu bla rnams kyi gsol 'debs rigs dang
/ brgyud 'debs sogs kyi zhal skong / sgrub dkyil dbang rjes gnang chog khrigs nag 'gros skor/ bka' srung rnams kyi gsol kha gser skyems mdos chog sogs mang ba/ sa spos sman
spos sbyar tshul lag len byas chog ma sogs/ gsung ngag slob bshad kyi 'chad thabs/ dpal sa skya'i gdung rabs byon tshul tshigs bcad

ma sogs/ gzhan yang chab shog sogs kyi skor/ gsung 'bum pod gnyis tsam long nges bcas kyis mkhas tshul dgur bshad pa ltar na mkhas pa'i yon tan dang / gnyis pa btsun pa'i yon
tan ni/ lhag pa tshul khims kyi bslab pa rin po che mig 'bras ltar bsrung sdom tshul bzhin mdzad par gang bzhugs rnams dang na bza' rnams la dri bzang gis khyab pa dang
/ byang chub sems dpa'i sdom pa'ang sku tshe du mar goms pa'i shugs kyis/ byams snying rje byang chub kyi sems lhag par sbyangs shing / rig pa 'dzin pa'i sdom pa ni snang
grag rig gsum thams cad lha sngags ye shes kyi rol par 'char ba sogs kyang skyes sbyang gi shes rab las rang bzhin du grub pa bcas dang / gsum pa bzang po'i yon tan ni
de ltar lam dus su rtag pa dang / sbyor ba la brtson pas lung dang rtogs pa'i ye shes la dbang bsgyur ba rnams/ gong gi gseb tshags rnams su'ang cung zad song zhing / gzhan
yang nang gso mgon khang du bstan rim zhabs brtan zhig snang skabs gtor rlangs las khrag rgyun nar nar zag pa dang / ka la la phyi mgon du phebs skabs/ de'i gzhi bdag
gis bsu ba gzigs pa dang / phyogs der gu ru rin po che'i gser zangs kyi rdo rje 'chang gi snang brnyan che legs dang / lam 'bras bla brgyud 'jim grub sogs rten bzhengs mang
mdzad la rab gnas rgyas pa'i chos skyong bsgo ba'i skabs/ gur zhal la gnyer gtad mdzad pas de sngon bya rog med kyang / de skabs bya nag khyu chen po 'khor ba nas bzung
bya

nag nam rgyun kyang sdod pa byung / jo mo lha ri ma'i rten mdos de nyid rang gi phyag bzo'i sku brnyan bcas 'dzugs skabs kyang jo mo gzigs snang du byung tshul sogs/ mang du
gnang ba rnams kyis mtshon pas shes par bya zhing / gzhan pa'i mngon shes grub rtags sogs ni the'u rang grub pa las kyang byung bar gsungs pa yod pas de tsam gyis chog
cing / mthar gzugs sku chos dbyings su bsdus pa'i tshul ni/ sa 'brug lor gtsang sar sprul sku sogs la bka' chos du ma gnang skabs ngos rang gi rmi lam du sgrol steng gi gser
'phru/ rgyal mtshan/ dar lcog thog kha nas dus gcig du lhung ba sogs yang yang rmis pa/ gtsang sar sprul sku la lan bskul gyis zhabs rim rgya cher 'bad 'bungs mdzad na
ma gtogs brtag dpyad yag po med 'dug zhus par/ brtag pa bgyid dgos gsungs pa'ang sku gegs che bas rgyab rim mang phebs zhus pa yin yang / tshe sgrub bla bslu/ phur bzlog
sri gnon sogs 'ga' zhig gnang ba dang / bla sman pa yang sdod mus bcas yin yang bstan gegs bzlog med kyis/ de sngon nas kyang snyun gzhi lci ba'i khar 'phral du bka' chos
sogs kyis 'khrul rkyen rnam pas je zhan je sdug gis bka' chos kyang bshol te/ nyin shas gzim sbug tu thugs dam sogs la brtson par bzhugs te/ nyid kyi dgung grangs zhe
bzhir phebs pa chu stod tshes nyer gnyis nyi dros khar nyi zla'i rlung nghu tir bsdus te rnam kun mchog ldan gyi stong pa nyid dang / mchog tu mi 'gyur ba'i bde ba

chen po'i dbyings su gzugs sku'i bkod pa bsdus 'phral/ ngos rang la yang yong dgos tshul brjod pa de 'phral phyin kyang sku yi bkod pa bsdus zin pas/ bya thabs bral bas ngos
rang nas 'da' kha ma gang yong gsal 'debs kyis 'bul khul byas shing / de nas mched zla rje btsun dngos dbang lags dang mdzod pa bcas nas dgongs rdzogs skor sogs kyi mi
shes bslab 'don dang rogs byed dgos tshul gsungs pa bzhin/ ngos rang gsol 'debs tshigs bcad ma sogs gsar rtsom dang / de nyin tshogs su mang ja'i thog sku spur longs sku'i
chas kyis sprad pa'i sku mdun du thugs dam 'dzin mi mchod tshogs dang bcas/ bla mchod pa tshes gnam gang nyin dbu rtser chos sde lho byang dang / 'di ga'i gdung sras sku
gzhon rje rnams nas/ ser phreng mchod tshogs kyis sku gdung rin po che 'gyogs byams la gdan zhus kyis lha chen mkhan po sogs nas dus mtha'i gzhung nas bshad pa bzhin spur
sbyong mdzad grub pa de nyin tshogs skor rgyas btab ste/ nyin shas nas bshig pa gdung rus yig 'bru sogs kyi rang byon mang 'khrungs bcas gdung rus rnams bsdus te/ sngar
ltar mchod tshogs ser phreng dang bcas sgrol steng du gdan zhus mchod tshogs dbus de bzhin bzhugs su gsol zhing / gong sku spur phebs nyin lha chen ngo mtshar rten bzhis
mtshon gtsug lag khang rnams su sna lnga'i mchod pa stong tshar/ rten gtso rnams la snyan dar tshon sna rnams la ngos rang nas gsar rtsom gyis dgongs rdzogs 'dod

gsol sbyar ba/ dam pa de nyid kyi mkhan po rgyal dbang thams cad mkhyen gzigs chen por bsngo rten na bza' u ru su'i rgya ser gyi stod 'gag sogs lus gang cha tshang rgya ser
gyi chab lhug bzang gos kyi rnam sbyar/ gser sga sogs chibs chas cha ching babs pa rgya spre'u bcas/ de 'og nas ngos rang la/ byang rten na bza' cha tshang sogs dang / 'di
khul bla khag gdung sras rje btsun ma sogs dang / zur bzhi bla khag sogs la bsngo rten na bza' sne re/ tshogs chen la bzhes thug mang ja snyan 'gyed lam dkar zho gsum
re phyi tshogs la lam re/ mu to ba stong phrag brgal ba la zho re sogs dang / dgung zhag ring lho byang tshogs yongs nas kun rig cho ga bsnyen bkur zab pa'i 'gyed nyin rer
lam re zho re spel ma/ skabs rer ja 'gyed sku tshigs bzhi pa dang / zhe dgu rdzogs nyin stong mchod sogs gong bzhin gzhan yang chos lhun/ mdar grangs chen/ rtse chos gong
'og ka la phyi sogs la sna lnga'i mchod pa bsnyen bkur nyin 'khyongs gsum re 'gyed bcas/ chos lhun du tshes bcu tshogs brgyad song dang / gzhan yang gtsang dbus kyi sa
dgon rnams gtsor bzung gis ris su ma phyed pa'i dgon sde phal che bar mang bskol 'gyed bcas dang / zur 'bul 'os pa rnams la bsngo rten sogs dang / lha ldan jo shAka rnam
gnyis la stong mchod sogs 'bul bar bla sman dpal rtse pa thon pa bcas dang / 'di gar sgrol steng 'jam dpal lha khang du gdung sras ngag dbang kun dga'

rin chen nas slob dpon gnang ba'i chog gra bco lnga skor nas dgongs rdzogs rdo rje phur pa'i sgrub mchod zhag bdun dang / mchod pa dang bsnyen bkur zab ma bcas shing rta lo
khu dbon rin po che dgongs rdzogs sgrub gzhung ji lta ba deng skabs dngul khyad sogs brtsis pa'i lhag pa bcas bsgrugs pa zhib par gzhung tho zur yod bzhin dang / nang rten
du rgyal ba tshe mtha' yas kyi snang brnyan khri gdan pad sdong rgyab yol bzo khyad ngo mtshar ba/ gser zangs las grub pa rin po che sna tshogs kyi phra rgyan dang sku
rgyan can/ nang gzungs su/ rje btsun rin po che grags pa rgyal mtshan gyi sku brnyan de nyid rang gi phyag nas ma gtso bor bzhugs shing / de nyid rang gi gdung rus btul
pa las spar ba'i bla ma yi dam/ sangs rgyas/ byang sems/ chos srung nor lha'i sku mang du bzhugs pa la gzungs chen sde bzhi sogs dbu zhabs bar gsum gyi dpe gzungs ma tshang
med pa/ gnod sbyin pho mo'i 'khor los mtha' brtan pa phul te/ ngos rang nas rab gnas rgyas par bgyis te sgrol ma lha khang gi tshe lha 'og tu sgo dang mchod khri sogs
cung zad bsgyur pa'i dbus su zhal lho bstan du mchod tshogs dang bcas bzhugs su gsol ba/ de rnams kyis gcung po 'jam dbyangs thub bstan bzang po 'jigs bral bdud 'dul dbang
gi rgyal po'i rnam thar mdo tsam sgro skur dang bral ba brjod zin to/ /

6 kun dga' grags pa blo gros/de nas de nyid kyi gcung po gdung sras kun dga' grags pa blo gros ni/ yab rje rdo rje 'chang dgung grangs so dgur phebs pa kun 'dzin gyi lo cho
'phrul zla ba'i dmar phyogs mkha' 'gro 'du ba'i dus nyi shu lnga la bltams shing / yab rje rdo rje 'chang nas 'khrungs bsangs rgyas pa ngag dbang kun dga' grags pa blo gros
su mtshan gsol bar mdzad/ brtan bzhugs bcas bstsal te/ bcom ldan 'das kyai rdo rje'i dkyil 'khor du smin byed bstsal/ dpon slob 'bri klog sogs nas rim bzhin yab mes gong
ma'i phyag srol/ rtsa rgyud brtag gnyis sogs rim gnang gis rgyun 'don phur sgrub sogs la phebs shing / bar skabs ma yum mchog dang lhan gcig lha ldan phyogs la phebs
te/ lo gcig lhag tsam bzhugs/ slar gdan sar phebs te/ bka' 'brel ngos rang lam 'bras 'chad pa thengs drug pa'i skabs gdung sras gcung po nyid dang chos sde lho byang / khams
pa grwa rgyun bzhi bcu skor la sgrol phor dpal rnal 'byor gyi dbang phyug chen po birWa pa dang / rje btsun sa skya pa yab sras rnams kyi thun mong ma yin pa'i gdams
pa bsod nams dang mi ldan pa rnams kyi rtogs dka' ba/ mdo rgyud bstan bcos thams cad kyi yang snying gsung ngag rin po che snang rgyud khrid yig mkhan chen ngag chos kyis
mdzad pa'i gzhung dang / rgyas

bshad dgos pa rnams kyang de nyid kyis mdzad pa'i chos 'byung dang / lam rim gyi khog phub/ dam tshig phyi nang bskyed rim rnam bshad sogs kyi sgro 'dogs bcad de btang zhing
sems bskyed chen mo/ rgyud lam gyi dbang / bdag med ma'i byin rlabs/ snang gsum skabs 'jam mgon a mes zhabs yan gyi rnam thar dang / gsung ngag chos 'byung legs bshad 'dus
pa'i rgya mtsho rnams kyi lung phul ba dang / gzhan yang sgrub thabs brgya rtsa'i khrod nas nye mkho'i rigs rnams dang / jo lugs sgrol ma nyer gcig gi rjes gnang / rnam
sras rigs can bco lnga byung ma song zhing / de byings dbang rjes gnang lung dang bcas pa gcen po 'jam dbyangs thub bstan bzang por phul ba ji bzhin byung song / de skabs
bzhugs gnas zhabs lhor yod pa/ de nas rim bzhin/ dges rdor gzhi bsnyen bsnyen song rgyugs sprod rigs dang / phur sgrub gsung bshad las rim rnams dang bcas pa gsung ngag
cung mi bde tsam snang yang las 'phral chos 'phral phyag len rnams zhal 'don bcas thogs med gnang song zhing / 'di gar zab gsol slob dpon kyang lo mang du gnang / gur
zhal sogs dbang lung rnams gcen po dang lhan cig gsan nam snyam pa bcas/ de nas ma yum bka' bzhin khams phyogs la phebs rgyur kong po ngos nas rgya dmag gi zar zir gyis phebs
ma thub par/ dbyar thog byang ngos nag chu tsho lnga sogs kyi 'gro don re skong rnams grub nas/ ston mtshams lha ldan du phebs thog bstan

gling du bzhugs/ de skabs bar rta ngos su mi rnams dar shi kho na dang / shi 'phos nas gshin 'drer skyes te/ mi nor phyugs bcas la gnod 'tshab che ba gnod rkyen ci yin sogs
brtag zhus la/ do nub rmi brtag bgyis te sang nyin lan gsal yong lugs gsungs pa bzhin/ de nub mnal ltas su grwa gzugs zhig gi mjug tu mi skya shar 'brog lcang lo mtheb sprad
btums te mgo la dkris byung ba rnams phyag dang bcas/ bdag cag rnams 'di nas byang shar mtshams ri snying 'dra ba'i ngos la gnas pa/ de nas mtsho zhig kyang mthong tshul
brjod pa bzhin ban tshang pa rnams la gsungs te/ blta bar phyin pas ji gsung bzhin ri dang mtsho sogs 'dug tshul zhus pa bzhin brtag lan bstsal te/ sbyin sreg sogs mdzad
pas/ de nas bzung mi shi sogs rgyun chad pa'i ngo mtshar yang byung 'dug cing / rgyun gtan rnal lam sogs gnod sbyin rtsi dmar ba 'di chas sogs zab tu byung nas sleb
byung gsungs na lam 'gro yong ba dang / re 'gar dor kyang mar sleb na cung lam mi 'gro ba sogs yong tshul zhabs 'bring pa rnams nas brjod pa sogs mang dag yod tshod 'dug
de nas lha gdan nas rong sogs brgyud 'dir phebs kyis sis rim sogs kyi 'phros dang phur sgrub dang dus mdos kyi slob dpon snga phyir tshar kha shas mdzad do/ /gzhan yang ngos
dang / gcen po 'jam dbyangs thub bstan bzang po/ gu Na sprul sku/ la mar dpon slob bstan pa rin chen/ bde gling dbu mdzad/ dharma lakShi sogs

dbang rjes gnang khrid lung mang du gsan pa/ lam dus rtag sbyor gus pas bsgom pa dang bzlas brjod sogs la brtson pa sogs kyi 'bras bu mngon du 'gyur pa sogs mdor bsdus tsam
bstan zin nas/ sa lug zla ba brgyad pa'i sgang cung zad snyun pa/ zhabs rim sman bcos sogs mdzad kyang phan skyed ma bzhes pas/ dgung grangs so gnyis pa sa lug zla ba dgu
pa'i tshes bcu drug la zhing khams gzhan gyi gdul bya rgya che bar gzigs te/ ngo mtshar ltas dang bcas gshegs so/ /de 'phral 'di nas shes 'phral thugs dam bla mchod sogs
zhus te/ de skabs khul der nad rims mang ba sogs sku spur mchod tshogs ser phreng bcas nas gdan zhus zhag shas brjod pa sogs nas zer don spur khang du mchod tshogs bcas
bzhugs dgos byung / de nas dus mtha'i cho ga'i sgo nas spur zhu zhus te/ de nub rgyas btab de'i sang nyin gdung rus bsdus te/ mchod tshogs ser phreng bcas zhabs lhar gdan
drangs/ ngos gdung rus rnams btul te/ bla ma yi dam sangs rgyas byang sems/ chos srung nor lha sogs kyi sku spar mang btab mchod tshogs dbus su bzhugs shing / gong sku
spur phebs nyin sna lnga'i mchod tshogs sogs rgya che ba dang / tshogs chen du mang ja bzhes thug bsnyen bkur zab ma 'gyed bcas bsgrubs pa dang / ngan sprang rnams la sbyin
gtong sku tshigs rnams la lho byang tshogs yongs nas kun rig gsung chog dang ngos rang sogs sku ngo rnams la bsngo rten/ dgon sde 'ga' re

la 'gyed sogs sku chas phran yod kyis btang zhing / phyi lo ngos rang dbus 'grul 'khor nas nang rten du dbu rtse lam 'bras bla brgyud zhal bskang du/ gser zangs sogs las grub
pa'i yab rje rdo rje 'chang ngag dbang kun dga' snying po'i snang brnyan mi tshad tsam gdan khri rgyab yol sku mdun du mchod rdzas bcas/ de nyid dus bzang sogs la ngos
rang nas rab gnas rgyas par zhus pa bcas/ de rnams kyis mched zla gcung po ngag dbang kun dga' grags pa blo gros rgyal mtshan dpal bzang po'i rnam thar mdor bsdus sgro skur
dang bral ba cung zad bkod zin to/ /7 drag shul 'phrin las rin chen/de nas gong ma de thams cad kyis gras mthar 'khod pa ngos rang ni/ dam pa'i rigs su skyes pa tsam
las skyon gyi rnam pa nyi zer gyi rdul ltar bgrang du med cing / yon tan gyi tshogs ni nam mkha'i padmo dang ri bong gi rwa ltar dben pas 'bri ba dang brjod par rngo ma thogs
kyang sa bcad 'gengs phyir padma'i snal ma ltar phra ba 'ga' zhig mdor bsdus kyi tshul du brjod na/ kho bo lcags sprel lor dbus bskyod kyis khri mjal skabs gong sa rgyal
dbang phyag na padmo 'chang ba thams cad mkhyen cing gzigs pa chen pos gdan sa 'di nyid kyi bstan rim mgon po khro bcu'i gtong snon ma dngul stsal ba'i 'go mchan sbug
dam sbyar ma'i bka' brjod du/ da lta'i

bdag khri ngag dbang drag shul 'phrin las rin chen 'di'ang gong ma rnams las gsan bsam dang mdzad pa mi dman zhing / gsungs pa 'di bzhin bka' shag sogs kyi 'char 'bul la srub
mdzad kyi phyag rtags mang rang phebs 'dug pa gtso bor bzung zhing / bdag khri mes po kun dga' bsod nams kyis mdzad pa'i ngos rang gi ring 'tsho'i bden tshig tu/ 'od gsal
lha rigs rin chen sprul pa'i sku/ zhes sogs gsungs pa 'di ngos rang sprul pa'i sku lta bu zhig yin par gsung zhing / 'on kyang de skabs theg chen bkra shis rin chen dang
/ rdo rje rin chen gnyis char lo khyad kha re las dus mnyam lta bur gshegs skabs yin 'dug pas/ de gnyis gang rung zhig yin pa gsung rgyu 'dra mor snang ba dang / yab
rje rdo rje 'chang sogs de skabs phal che bas theg chen bkra shis rin chen gyi skye sprul lta bur ngos 'dzin gnang ba/ de ni yab rje dbang sdud snying po'i rnam sprul yin
pa gong du brjod pa ltar lung tshad mas grub cing / dbang gi mtshan can de nyid ni rgya bod kyi mkhas grub du mar 'khrungs tshul gong du brjod pa bzhin dang / yang bkra
shis rin chen ni slob dpon rin po che las can dag pa'i 'khor lnga'i gras phur pa'i grub chen zhang sna nam rdo rje bdud 'joms kyi yang srid 'khrul med yin par mdo smad 'jam
mgon rnam gnyis dang / gter ston mchog gyur gling pa rnams kyi lung gis zin cing / 'gro mgon dbang sdud snying po dang / rdo rje rin chen gnyis kyang sprul gzhi rdo rje
bdud 'joms

yin pa gter lung mang por gsal lung gsungs pas na/ kho bo lta bu la ni de 'dra yin pa'i spar bkab ga la yong yang dam pa rnams ni dman pa la brtse ba chos nyid yin pas dbugs
dbyung gzengs bstod lta bu gsungs par zad do/ /gang ltar kho bo ma yum mngal na gnas skabs bya rog gnyis gzim phug phur pa phug gi sge khung khar gtan sdod byed pa dang
/ ma skyes tsam la gzugs mi snang ba/ mi skad sbom po zhig nas/ drag rtags phyis yong ngo brjod pa zhig byung 'dug de nas yab rdo rje 'chang nyid dgung grangs nyer gnyis
dang / ma yum nyid dgung grags nyi shu pa skyes bdag gi lo chu stod zla ba'i tshes bcu bdun gyi zla dkar shar tsam la/ sgrol phor snga dus kyi gzim chung phur pa phug tu
kho bo btsas skad/ de nas gro bzhin zla ba'i phur sgrub slob dpon bdag khri kun dga' bsod nams mchog nas gnang skabs tshes bzhi sta gon nyin/ ngos rang gi ming dang ring
'tsho'i bden tshig sogs zhu gnang la/ de nyin gnang yod dam yang na de'i sang dngos gzhi'i thog tu gnang ji ltar yin rung ring 'tsho'i sbyar byang las/ dpal chen rdo rje
gzhon nu'i dkyil 'khor gyi lha tshogs rnams dang 'chi med tshe yi lha tshogs rnams la gsol ba btab ste mdzad tshul gsungs pa bzhin/ ngos rang gi ming la yang rdo rje phur
pa'i mtshan zur gyis brgyan par mdzad nas/ ngag dbang drag shul 'phrin las rin chen bkra shis grags pa rgyal mtshan dpal bzang po zhes bstsal 'dug pa dang / dus phyis sa
bya lo stag

lung ma sprul rin po che las kho bos byang gter thugs sgrub kyi dbang rgyas 'bring bsdus gsum dang / bka' brgyad sogs kyi dbang chen zhu skabs/ ngos rang gis dkyil 'khor la
me tog 'thor skabs phur pa kho na rkyang la phog pa/ ma sprul rin po che nas kyang kho bo'i tshe rabs du ma'i lhag lha yin par lung bstan pa dang 'brel ba'i/ padma 'od gsal
mdo sngags gling pa'i dgongs gter rdo rje phur pa'i gnad tig dbang lung yang bstsal te/ de gsham karma'i ming can la sogs pas/ mtha' ma'i bstan pa gso bar byed pa sogs
gsal ba yang / ngos rang yin tshul gsungs pa bcas gong 'og gi 'phros skad 'di rnams thos pa ni gcig tu mthun no/ /de nas cung zad nar son nas rang lo lnga par yab rje rdo
rje 'chang nas smin byed dbang gi thog mar dpal chen rdo rje gzhon nu'i stod las byang chub sgrub dbang dang / smad las drag po sgrol dbang bcas rdul tshon gyi dkyil 'khor
bstsal ba rnams cung zad dran zhing / rang lo drug pa la yab rje mchog nas/ 'jam dbyangs rtsod rgyal ma gdan drangs te/ 'jam dbyangs smra ba'i seng ge'i rjes gnang bstsal/
ka dpe gser bris ma'i klog cung zad slob gnang dang / de nas dpon slob chos bstan 'dzin nas sbyor klog steb sogs bslab/ rang lo bdun par rtsa rgyud brtag gnyis sbyangs
nas bdag kun bsod kyi sku 'gram du rgyugs 'bul zhus te/ rgyun 'don sogs la phyin/ rang lo brgyad pa kyai rdo rje mngon dkyil gtor bsngo che mo/ bskang gso

'go dbyangs sogs rgyugs 'bul gong 'dra zhus te kyai rdo rje'i rgyugs/ rang lo dgu par phur chen sbyong skabs 'ga' zhig ma bslab par sngon sbyangs lta bus skyor phyin yod gsungs
pa bden min brtag gar 'cham rnams kyang bslabs te rgyugs sprod dang / 'cham rgyugs bcas gong bzhin phul te phur sgrub rgyugs/ rang lo bcu par 'byung 'dul bsnyen pa zla
gcig bcu cha'i sbyin sreg sogs bgyis/ rwa lugs 'jigs byed bcu gsum ma dang / gsang 'dus 'phags lugs/ bdag med ma/ bde mchog nag po lugs/ nA ro mkha' spyod/ gsang 'dus
mchod sprin rgya mtsho rnams kyi rgyugs sprod rnams rim bzhin phul/ snga phyi yab rje rdo rje 'chang sku mched/ rje btsun rnal 'byor dbang mo skal bzang chos kyi nyi ma/
e waM chos ldan gyi mkhan rin po che ngag dbang blo gros snying po/ grub pa'i dbang phyug badzra dha ra ratna bha dra/ gu Na sprul sku byams pa phyogs las rnam rgyal/ stag
lung ma sprul rin po che ngag dbang bstan pa'i nyi ma/ rdo rje brag rig 'dzin chen po thub bstan mnyam nyid rdo rje sogs las lam tshogs slob/ gser chos bcu gsum sogs mnos
pa las mkha' spyod skor gsum gyi byin rlabs dang / gzhung pod lung nA ro mkha' spyod ma'i khrid dmar po dbang lung tshang ma/ bstan srung gur zhal gnyis kyi chos skor
yongs rdzogs dud sol/ beg rtse/ dur bdag rnams kyi chos skor tshang ma/ rjes gnang spyi bka' sgrub thabs brgya rtsa dang zur bka'i gras mang du thob cing / dus phyis khang

gsar ba ngag dbang blo gros snying po las sgrub thabs kun btus cha tshang thob cing / der ma 'dus pa rnam sras rigs can bco lnga'i rjes gnang sogs thob/ rwa lugs rdo rje 'jigs
byed dbang lung cha tshang / las gshin rigs gsum rjes gnang du ma dbang bcas thob/ gzhan yang bya rgyud rigs gsum spyi/ gdugs dkar nyer bdun/ mi 'khrugs lha dgu/ tshe
dpag lha dgu/ rnal 'byor rgyud kun rig bla med 'dus gdugs gnyis 'jigs byed bcu gsum ma dang ro langs brgyad skor/ gshed dmar lha lnga/ ma rgyud bde mchog lu nag dril gsum/
ril bu lus dkyil bdag lha dgu/ rdo rje phur pa/ gur drag ku ru ku lle lha lnga/ gnyis med rgyud kyai rdo rje yab yum rnams kyi dbang chen rnams thob/ lung sa skya bka'
'bum cha tshang / gdan sa 'di nyid na bzhugs pa'i chos spyod sgrub dkyil/ gtor bsngo bskang gso bstod snying/ gtor bzlog rnams kyi lung sogs dang/ gtor ma brgya rtsa/ brgya
bzhi/ 'byung bzhi sogs/ gtor ma'i nye mkho phal cher gyi lung mnos pa dang / rnying ma'i skor la/ rta mgrin yang gsang / byang gter thugs sgrub kyi dbang rgyas 'bring
bsdus gsum/ bka' brgyad shar/ bstan srung bka' gtad/ thang lha'i srog gtad bcas dang / chos dbang log tri pa la/ sku lnga'i srog gtad/ mnga' ras paN chen zab gter/ rtsi
dmar srog gtad/ gter gsar thugs sgrub bar chad kun sel/ 'phags ma'i snying thig

rdo rje phur pa'i gnad tig rnams kyi dbang thob cing / dges pa rdo rje/ rdo rje phur pa/ nA ro mkha' spyod ma/ rje btsun rig byed ma/ tA re dkar mo/ ma cig grub rgyal lugs/
tshe dpag med/ tshe rta zung 'brel/ gur zhal rnams kyi bsnyen sgrub grangs dus/ 'ga' re la tshad ma'i bsnyen pa bcas mthar phyin zhing / yid ches pa grangs kyang lan mang
du song / rgyun tu yang lhag pa'i lha de dag gi bskyed rim sgom bzlas bgyid mus la dus thun gnyis ma 'di/ rje btsun rta mgrin dbang mo zhing ma brje tsam/ me sprel lo nang
lam dbang zhus pa nas chag ma myong / rtsa sngags sogs grangs sna tshogs dang yig brgya phreng 'khor re da bar chag med/ lo de nas chos srung rnams la yang dam rdzas
thun mong ma yin pa'i gtor ma rgyun 'dzugs kyis bskang gso ma khom yang gtor bsngo chog/ khyad par tshes brgyad/ bcu gsum/ nyer gsum/ nyer dgu bcas par da bar chag ma myong
/ rang lo bco brgyad par phur sgrub bshad las pa dang / de nas las rim rnams bsnyen pa kha gso nas bzung shar sbyong rang ma yin pa rnam bshad sogs la lta rtog dang /
phyag len rnams kyang gang zhig bgyid khul byas te/ mgon po khro bcu nas/ lha mo rje khol/ dam bskang mar tshang mar dang dod gang chen bgyis pa yin/ sa byi lor sde dge sa
spyod phebs skabs dus mdos zab ma'i slob dpon bgyis pa nas dus mdos kho na'i slob dpon thengs bcu gsum bgyis pa yin/ sa glang lor 'jam dpal dngos grub

rgya mtsho dang mnyam du phur sgrub slob dpon thog mar bgyis pa nas/ rang lo lcags bya lo bar la phur sgrub slob dpon kyang thengs bcu gsum lhag tsam song / me khyi lo rang
lo bcu drug par lam 'bras thog mar bgyis pa nas/ shing stag lo bar la lam 'bras tshogs bshad lan dgu dang / me stag lo gsang chen slob bshad tshar gcig 'di ga'i gdung sku
mched rje btsun mched rnams la bgyis pa yin/ gzhan yang dbang rjes gnang khrid lung la sogs pa rang gi gang thob tshang ma gdung srang ngag dbang kun dga' rin chen sku
mched sogs dang / gzhan yang gzhis byes chos don gnyer can rnams so so'i ngor thengs du ma byas shing / tha na'ang lan re 'chad spel ma byas pa med pa lta bu yin/ de ltar
bgyis pa'i slob ma yang sa chen kun blo'i gsungs las/ gzhon dus brtson khul slob ma bstan phan dang / /btang snyoms dam nyams gsogs pa grangs med yod/ /gsungs pa ltar gyi
slob ma sa skya pa'i gdung rgyud dang / ngor pa'i mkhan zhabs phyogs kyi bla sprul khag la sogs pa che phra du ma yod pa 'ga' re ni spyi bye brag gi bstan 'gro la phan
pa yang du ma mchis/ phal cher ba ni/ ci yang med pa'i sgom chen gyis/ /phyin yang phan gnod gang yang med/ /gsungs pa de ltar yang mang po yod/ rnying ma'i rgyud zhig na
dam med slob ma bsten pas be sbrel g.yang du lhung zhes byung ba de 'dra yang mang du yod nges pa bcas dang / de snga chu 'brug lo yab yum bka' 'brel lcam khra 'jam dbang
nas mdzod

bgyis te/ dbyar thog byang rigs nag chu khul dang / dgun lo lha ldan/ dpyid gsos dbus lho kha dang / dbyar byang gnam ru khul sogs la bskyod pa dang / chu stag lor 'di'i las
byed mthong dkyil dge bzang nas mdzod pa bgyis pa byang gnam ru khul sogs khyug tsam phyin pa dang / sa bya lor gong sa rgyal dbang thams cad mkhyen pa chen po rgya nag
nas bod 'dir gdan zhus skor sogs la/ chos sding pa thub bstan thub dbang nas mdzod pa bgyis te dbus dang byang rigs sogs la khyug tsam phyin pa rnams la gzhung sa mchog
nas rta khal mi gsum sogs kyi mthong 'dzin lam yig dang bcas skyong ba kho na ma gtogs med pa la yod tshul sogs byed ma myong / de nas shing yos lor phun pho nas khri 'dzin
dgongs zhus mdzad pa 'di lha sde mi sde bcas kyis gsar 'os char/ ngos rang ming thog phyag rtags phebs dgongs bzhin/ rgyal zla'i tshes thor ngos rnams gzhi thog tu bskyod
de mdos zab sogs snga lam bzhin dang / 'jam dbyangs sa paN gyi chos khrir sngar nas khri 'don zin par brten gzhi thog tshoms dmar du 'gro mgon chos rgyal 'phags pa'i
chos srid zung gi chos khrir 'dzegs te/ mkhan khri sogs khri 'don bsngags gsol sogs shis pa brjod zin nas rgyal khab mchog nas mi sna rtse drung ched mngags mdzad de/ ngos
la bka' yig mdud dar can/ maNDal rten gsum 'gyogs dar nang mdzod sogs gnang skyes spam mtho ba bshams/ 'di ga'i rtse gzhung bla khag lho byang las sne/ drung

rigs ser skya/ mi sde'i tsho dpon gzhis khag lha mi sde bcas kyi legs 'bul khri dar sogs btang ba dang / de nas ring po ma yin pa lcags sprel lor ngos rang khri mjal dbus bskyod
kyis 'di gar lam gtor thon lugs dang / lam bar gyi bgyis pa rnams sngon lam bzhin bgyis thog lha ldan du sngon nas sa mtshams 'bul btang ba bzhin snye thang du sne
shan rtse drung rtse gnyer 'bum thang pa phebs 'byor gyis mnyes spro le tshan shing 'bras ras thum che ba 'dod yon gyi grangs ldan sogs phebs pa dang / skyid tshal klu lding
du bsu bar/ drung rigs ser skya bsdoms pas sum cu/ ser mo rnams rgyun chas bse theb dang / skya bo rnams rgya lu chas/ rtse shod bka' bcas so so nas mgron gnyer 'tshams
dar gsol ja bzhes 'bras sogs nas nor gling dang / rtse pho brang sku mdun/ lcang gseb shar 'gram nas/ lha sa thil/ byang ngos bar bskor lam nas tshong khang bkra shis
khang gsar du shar bskyod gnas shan phyag 'brel mi dpon chab spel ba nas/ mjal dar/ de nas gzhes brda snyan seng sogs phul/ snron zla'i tshes ngos rang mched gdung sras bdag
yum bcas dpon g.yog tshang ma mjal phyag tu bcar ba ma zhol rtse rnam gra'i gling khar gang 'tsham phebs sgugs zhus nas bka' gsal phebs 'phral bskyod de nor gling du
rgyal sgo tshang ma rta babs kyis phyin par/ rgyal sgo'i nang zhugs tsam rim bzhin rtse phyag nang zan dang / rtse drung dkyus gras dang / las tshan pa ban mas nas yar

gral rim gyis bzhengs te sbrang ban mdzad nas so so'i go gnas kyi mjal dar bstsal zhing / bar sgor zhugs nas/ mkhan sde che chung sogs mjal dar gong 'dra la rang res phar mdud
pa yang sprod lam 'dug de nas mgron khang du cung zad gsol ja phebs/ de nas yang gsal phebs byung ba dang yar bcar te/ ngos la sa mgron phyag gdan gding phyag 'tshal
zhus te/ ngos rang nas maNDal rten gsum 'gyogs dar nang mdzod sogs phul nas stan la bsdad cing / mdzod pa sogs nas 'bul tshan rnams bstar/ sras yum so sos 'bul tshan phul
nas bsdad tshar ba dang / gsol jar phebs pa ngos rang la rang re gsol chas btang srol bcas dang / de nas sa mdzod nas dug sel zhus te bzhes 'bras mnyes spro le tshan rnams
phebs grub nas/ gzim 'gag sogs nas lang brda byung ba dang / ngos 'khor rnams phyir 'gros kyis ga ler thon te mgron khang du sngar bzhin gsol ja'i thog dkar spro sogs
sder kha rgyas pa gnang ste dgongs zhus kyis rang gnas su slebs/ khri mjal dngos gzhir gzhes brda snyan seng gong 'dra zhus te/ ngos rang las ngo ma gzhan med dang / g.yog
'khor gzhan gong bzhin bcas phebs sgug bcar lugs sogs gong 'dra bgyis/ de nyin drung rigs mjal dar sogs gong bzhin 'dug pa/ tshang ma phyir slog zhus/ de nas mgron khang
yar bcar ngos rang mjug ban tshang pa rnams bsgrigs/ phyag sogs gong bzhin maNDal rten gsum/ bkra shis rdzas

brgyad/ rgyal srid sna bdun/ zhabs brtan rdo rje'i re kha rnams 'bul tshig gdangs sogs dang bcas/ zhwa gyon te phul nas shis brjod zin pa dang / 'di lo sngar nas 'bul chag
bstsal ba sogs kyang snyed min phul/ gser dngul tshan pa sogs khri mjal chen mo nang bzhin phul/ gsham la bsdad nas/ gsol ja bzhes 'bras mnyes spro sogs gong bzhin/ de nas
mgron khang du slebs nas/ gsol ja'i thog sder kha rgyas pa sogs kyang sngar bzhin bstsal/ de nas rang nas gong sa mchog gi bka' 'brel/ lha mo rig byed ma'i bsnyen sgrub
las gsum sogs kyi dbang lung dang / de skabs char dkon pas char 'bebs sogs zhu dgos sogs dang / bla brang thog kha'i shod gzim chung du bsdad de/ tshoms chen du sri gnon
dang phur bzlog sogs sgrub zhag gis nyin sngon ma sri gnon nyin gong sa mchog bla brang thog khar chibs bsgyur gyis ngos rang shod gzim chung na bsdad yod pa gong sa rgyal
dbang mchog ngos rnams kyi sar thon phebs kyis ngos rang nas phyag dang byin rlabs sogs zhus/ gzhung zhabs rnams kyi bka' bkod dang bcas gang tsam bzhugs song zhing /
de nas sri gnon chu tshod sogs phyag rtags khungs so sor mnan pa dang / de'i sang phur bzlog nyin yang bla brang thog rtser phebs te gzigs rtog gnang song ba bcas/ de skabs
zhabs sgrub rnams la bla phyag 'phral bde sogs las khungs khag gtor gzhi rnams cung nyung skyon lta bu byung ba yin nam gang ltar yang / de rjes/

rtse phod byang du bdun gcig ring chog gra rang re'i rgya dpon/ yongs 'dzin kun rab zung dang / rtse rnam gra ba bgres pa lnga bcas/ rje btsun rig byed ma'i bsnyen sgrub dag
sa paN gyi chos skor dngos grub 'byung gnas bzhin zhu dgos dang / bdun gcig tshoms chen du phur bzlog bdun gcig rnams la mchod rdzas dang / ngos rang chog gra sogs kyi
dgos chas sogs tshang ma rtse yig tshang nas do dam/ rtse drung gnyis zur bskos kyis mchod pa dang / bsnyen bkur ja thug spro zas sogs thugs spro lta bu dang yon sogs kyang
shin tu zab par bstsal/ de skabs gtso gtor zhabs nas bdud rtsi 'dra ba mngon sum du mang du zag cing / zor 'phen skabs rlung ltas kyang shin tu dge ba byung song / de
skabs rgyal khab nas 'di ga bstan rim khro bcu'i gtong gnon ma dngul Tam rdo bzhi bcu skor gtan 'jags bstsal ba dang / de snga rgyal dbang sku phreng rim byon dang / srid
skyong rim byon bcas nas bascal ba'i sa skya'i gtan tshigs khag gi rgyab gnon can dmigs che ba gsol bstsal sogs bka' drin bsam gyis mi khyab pas/ bsam pa'i yul las 'das/
de nas sku drag khag sogs sger sbyin spang mda' tshang gi re skong rnams zin nas/ spang mda' yon ja dngul sogs grangs las 'das pa dang / lhag par nyams gso dge rgyun sogs
gang skabs blos bcad bya rgyur Tam rdor sum brgya tham pa 'bul 'byor byung ba bstsal/ legs dar byin sne sbar dar gang yong sogs bgyis/ 'di lo zla ba brgyad par zhu don
lha mo

ba/ 'gyang gar ba/ shangs pa/ ri che/ skyor lung pa rnams gzigs mo sogs la yong dgos bka' bsgyur bzhin ngos rnams tshang ma phyin/ yang de rjes rme ru spro seng gzigs cha sogs
tshar bar gsol ja bzhes 'bras/ gsol tshigs sder kha dkar spro bcas phebs pa dang / de rjes bar seng rnams su gzim chung 'gol mjal kyang lan gnyis tsam gnang ba sogs gsol
ja dkar spro sogs bstsal/ de skabs lha ldan du dus bde zhod 'jags pa sogs bzang dga' ston gyi dpal la longs spyad nas dbyug zlar gzhes brda snyan seng 'bul thon phyag
gong 'byor phyag cig zhus te thon gnang gis gnang skyes zab par bstsal ba/ de nyin 'gro khar phyag 'bul sogs dang / de nas skyel drung ser skya thab skyel gong sa mchog
nas 'tshams dar tshe mdud bcas dang / srid blon bka' shag sogs nas gong 'dra bcas de nub tshal gung thang dang / de nas rgod la brgyud bsam yas su bsu ba ser phreng 'cham
mgon rgyas pa bcas sngon lam jo khang du khri 'khod maNDal rten gsum sogs dang / sna bdun sogs kyi shis brjod bcas pa dgon tshang mar de bzhin tshes bcu chen mo'i 'cham
gzigs pa rang res dar 'gyed/ rab grwa sogs la mang 'gyed/ mching phu gnas mjal chos skyong sku phebs thengs gnyis la sku chas btsan zhags sogs phul zhing bka' bsgo dang /
bzhin 'grub zer ba'i lung bstan lha mdung bcas sprad byung / de nas gru thon nas rtse thang / khra 'brug yar lung bkra shis chos grwa phyi nang / mdo

chos/ rnam rab/ ra smad/ mthar chos/ rgyal rtse gur gra so sor mang 'gyed/ nyams gso'i rten so sor ja 'khor dngul thum sogs sprad/ jo shAka rnam gnyis kyis mtshon dbus lho
byang gi gnas rten phal cher mjal zhing / lha ldan du sna lnga'i stong mchod 'bring pa tshar kha shas gzhan du brgya mchod sogs dang / smon 'dun can gyi snyan dar yang tshang
mar phul/ de nas rgyal zla'i tshes bcu gnyis la gdan sar 'byor pa/ byed sgo sngar lam gzhir bzhag bgyis gdan sa 'dir ngos rang dus la gtso bo gzhung sa chen po nas lo
ltar ar dod bstsal ba sogs kyi bdag rkyen sogs la brten/ shing cha gzhung sger nas nyo sgrub kyis da phan la sa gnas lha khang sum cu skor la nyams gso zin pa/ de nas dbu
rtse rgya phibs sogs la shing cha tshang ma zangs leb bdun ngos phal cher gsar brjes la gser ljang Tam rdo brgya phrag kha shas song ba dang / de yang byang gling kha
dbang la do dam mdzad skabs nyis tho khel rkyen la shar mgron che de nyid nas/ de rigs tshang ma nyis brgal mdzad skabs gang 'tsham nyis skor sgrub dgos byung ba dang / gong
spang mda'i 'bul dngul la smad gos tshon khra tshos mdog sna tshogs nyo sgrub kyis bla ma gong ma'i thugs dam ma 'cham mgon byin can rnams bar skabs nyams gso ma byung
bas ha cang hrul skyon che ba tshang ma dang / phur sgrub zab phod rnams kyang rnying nyams che ba sogs tshang ma gsar bzo bgyis te rnying pa rnams kyang zur bzhag bgyis
yod pa dang / ngos rang sngon lo na

so gzhon dus/ chos lhor rdo rje gsum gzhung skyor/ dbyar dgun chos bus/ rig bya sogs la mang du phyin cing / de bzhin gong brjod bzhin phur sgrub dus mdos sogs kyi slob dpon
grangs mang bgyis pa dang/ gzhan yang / dges rdor/ rdo rje phur pa/ 'jigs byed bcu gsum ma/ bde mchog nag po lugs sogs kyi sgrub mchod slob dpon grangs mang bgyis/ gzhan
yang sgrub mchod gtor bzlog dus gtor gtor spod sogs la tshogs bskyod nar mar bgyis shing/ de skabs sogs la na lo mtho ba dang / sa gzhung rgya che khu ma 'dus kyi khur
che bar brten rgyun 'gro ma khom yang / lo ltar phur sgrub/ dus mdos/ lha mchod/ ril sgrub sogs la ngo bskyod byed bzhin 'di dang/ ngos rang gi bsam gtan khang bur lo thams
rig pa dang/ thugs sgrub bar chad kun sel dang/ phur pa'i gnad tig sogs kyi sgrub mchod zla gcig tsam re bgyis mus dang/ zla rer zla stod tshes gsum/ tshes bzhi/ tshes
brgyad rnams la rim bzhin gnod sbyin yang le ser/ rnam sras/ dmar po skor gsum sogs kyi gtor bsngo sogs dang/ tshes bcu gcig la slob dpon bsod nams rtse mo'i dus chen nas
rgyud sde spyi'i rnam bzhag gi bsdus don tshul gsum gsal rgyan dang/ bcu gnyis rje btsun grags rgyan gyi dus chen la mngon rtogs ljon shing gi bsdus don ljon shing mdzes
rgyan bcas ngor chen dkon mchog lhun grub kyis mdzad pa dang/ bcu bzhi sa paN dus chen la sdom gsum rab

dbye/ nyer gcig kun mkhyen dus chen la kha skong bdud rtsi snying thig bcas pa nyer gnyis 'gro mgon chos rgyal 'phags pa'i dus chen la des mdzad pa'i rgyal bu mangga laM la
gtam du bya ba bkra shis kyi phreng ba/ nyer gsum birWa pa dang sa chen dus chen zung 'brel la lam 'bras rdo rje'i tshig rkang dang sa chen gyi lam 'bras don bsdus ma/ rje
btsun gyi lta khrid rtsa ba/ grwa ston zhus lan rnams kyi gzhung rnams ngag 'don dang/ bla ma so so'i sku bstod tshigs bcad brgya tshar re dang/ rgyas pa rnams lan re
thog mtha' du skyabs sems bsngo smon gyis brgyan pa/ nyer lnga la nA ro mkha' spyod ma'i sgrub mchod/ gnam gang la rtsa rgyud brtag gnyis gzhung 'don bcas chag med bgyis
pa dang / gzhung rnams kyi go don yang cung zad rtogs shing/ gzhan yang brgyud 'debs dang/ bla ma gong ma'i sku bstod sgrol ma'i mtshan brgya sogs mtshams mtshams su 'don
pa dang/ nyin re bzhin/ lam dus rgyas 'bring / bir srung lam zab/ nA ro mkha' spyod bcas dpal sa skya'i thugs dam chag med rnam bzhir grags pa dang/ gzhan yang tshe lha
rnam gsum/ rje btsun ma ku ru ku lle/ rdo rje phur pa/ tshe sgrub gur bdun ma/ srung 'khor rdo rje'i brag rdzong ma/ slob dpon gsol 'debs 'phags pa 'jigs rten dbang phyug
gi gzungs brgya re/ byang chub ltung bshags gsum dang/ 'jam mgon mkhyen brtse rin po ches mdzad pa'i yan lag bdun pa tshigs bcad bzhi bcu tsam snang ba ngag 'don ring phyag
'tshal/

bzang spyod/ bde smon/ byams smon rin bskor ba bcas chag med bgyis bzhin pa rnams kyi byin rlabs lta bu yin nam/ da phan ni ngos rang yang ring du 'tsho zhing nad na tsha sogs
med pa dang/ gang byed rnams kyang lam 'gro yag mo byung ba sogs kun gyis mthong chos dang/ mdor na thos bsam sgom gsum mam/ 'chad rtsod rtsom gsum mam/ mkhas btsun bzang
gsum mam/ 'khor lo gsum la sogs pa gang zer yang ngos rang gi bya byed lam tsam de bzhin yin cing / gzhan yang sngon gyi dge bshes bka' gdams pa rnams kyi gsung rgyun
du/ rkang rjes dang lag rjes kyi grub rtags med/ sku rjes kyi sngo lo 'phyar ma myong gsungs pa bzhin yod 'dug bla ma gong ma rnams kyi zhabs la thi'u ma btags shing sngo
lo ma phyar tsam zhig gi re 'dun yod pa tshang mas shes tshor bcas kyi/ ngos rang da lta rang lo bcu phrag drug dang/ nyag ma thabs shes kyi grangs kyi grangs ldan du
slebs pa phan gyi byung tshul mdor bsdus rags tsam cung zad brjod pa yin/ngos rang rnams kyi mched zla sring mo rje btsun padma 'phrin las ni dpon slob blo gter dbang po
sogs kyis rjes su bzung bas dbang lung sogs gsan rgya dga' rab yod kyang/ da lta 'chad spel sogs ni mi mdzad par btang snyoms su bzhugs pa 'di nyid dang/ rje btsun dngos
grub dbang mo bcas ngos rang sku mched drug dang/ ngos rang dang bdag yum 'chi med kun dga' sgrol ma'i gdung sras ngag dbang kun dga' rin chen bkra shis

grags pa rgyal mtshan dpal bzang po dang/ gcung po ngag dbang kun dga' bstan pa'i rgyal mtshan dpal bzang po mched zla rje btsun rnams dang/ zhang rje bon grong pa'i bdag mo
bcas tshang ma da lta 'tsho zhing bsdad pa ngos rang rnams rigs rgyud mang du 'phel nas/ gdan sa chen po 'di nyid kyi gdung brgyud rnams 'khor ba ma stong bar du gnas par
gyur cig de rnams kyi sgrol ma pho brang ngam/ phun tshogs dpal 'bar bla brang gi gsung rab byon tshul bshad zin to/ /'dir smras pa/ phun tshogs 'chi med yid du 'ong ba'i
tshal/ /ngo mtshar dpal 'bar bsti gnas nyams dga' ba/ /g.yu lo bkod pa'i zhing mtshungs dpal yon can/ /'di la sgrol ma pho brang grags min nam/ /zhes pa'ang bar skabs
kyi tshigs su bcad pa'o/ /de rnams kyis 'jam mgon a mes zhabs kyis mdzad pa'i dpal sa skya'i gdung rabs byon tshul la/ 'od gsal lha yi gdung rabs bshad pa/ dri med 'khon
gyi gdung rabs bshad pa/ lha rigs 'khon sa skya pa'i gdung rabs bshad pa/ de las gyes pa'i bla brang rnam bzhi'i gdung rabs bshad pa/ skabs su bab pa'i don bshad pa ste
sa bcad lngar mdzad pa'i nang nas/ bzhi pa de las gyes pa'i bla brang rnam bzhi'i gdung rabs rnams las/ gzhan gsum gyi gdung rabs snga dus nas rdzogs shing / phyi ma dus
mchod bla brang gi gdung rabs gras rtse gdong gdung rabs phyis byon rnams dang/ 'di

ga gdan sa gong gi gdung rabs/ sgar chen mthu stobs dbang phyug yan chad/ 'jam mgon kun blo'i gdung rabs zhal skong rin chen 'dzad med bzhin dang/ de mtshams sa chen rdo rje
'chang kun dga' blo gros nas deng sang gi bar kho bos sbyar ba'i gdung rabs 'di nang bzhin/ gong a mes zhabs kyi gdung rabs sa bcad bzhin bla brang rnam bzhi'i gdung rabs
rnams kyi nang nas/ dus mchod bla brang pa'i gdung rabs da lta bar byon pa dang/ ma 'ongs pa na 'byon par 'gyur ba'i tshul bcas legs par bstan zin nas/ 'dir smras pa/
ngo mtshar dus su ngoms pa'i gdung rigs rnams/ /ngo mtshar mdzad 'phrin du ma ston bzhin du/ /ngo mtshar bstan dang 'gro ba'i dpal gyur pa/ /ngo mtshar phul byung de las
gzhan du ci/ /khyad par nor bu'i dbus na dgos 'dod 'byung / /rkang gnyis dbus na de bzhin gshegs pa ltar/ /kun gyi nang na rgyal mtshan ltar mdzes pa/ /sa chen kun blo'i
rnam thar bsam gyin dad/ /gzhan yang 'gro mgon dbang gi mtshan can sogs/ /bsam bzhin rnam 'phrul bgrangs yas ston mdzad nas/ /rgyal bstan rin chen phyogs brgyar spel mdzad
pa/ /kun la bdag yid dad pas lag pad zum/ /snyigs ma'i dus 'dir rgyal bstan 'dzin pa dkon/ /dkon mchog dbu 'phang smod pa'i gang zag mang/ /mang por bdud kyi mda' lngas
snying la bsnun/ /bsnun pa phal cher zog po'i rdzun gyis bslus/ /drang po'i zol gyis gnas rnams yid pham pham/ /

zog rdzun mgo bo skor mkhan lam 'gro 'gro/ /sgrin po spyang grung can rnams bde khyug khyug /snyigs ma'i rang mdangs nyin bzhin je gsal gsal/ /zhes kyang smras so/ /

bzhi pa/ skabs su bab pa'i don bshad pa/de nas rtsa ba'i sa bcad lnga pa skabs su bab pa'i don bshad pa ni/ gdan sa 'di nyid kyi khur 'dzin mdzad po gdan rabs bshad pa 'di
la yang mdor bstan dang rgyas bshad gnyis mdzad pa las/ gdan sa 'di nyid thog mar 'debs mdzad 'khon dkon mchog rgyal po nas/ 'jam mgon a mes zhabs kyi gcen po sku 'bring
kun dga' dbang rgyal yan ni gdung rabs chen mor gsal zhing / de man gyi zhal skong rnams sa chen kun blos mdzad pa'i gdung rabs rnam thar zhal skong gi zhabs nas cung zad
mdzad pa'i 'phror lus pa lta bus mi gsal ba/ de'i tshul rnams brjod pa la tshigs bcad kyi sgo nas mdor bstan pa dang/ de'i don rgyas par bshad pa gnyis las/ dang po ni/
'jam mgon a mes zhabs dang bsod nams dbang / /kun dga' bkra shis bsod nams rin chen dang / /sa chen kun blo 'gro mgon dbang gi mtshan/ /yab rje pad 'dul rdo rje rin chen
dang/ /theg chen dbang sdud kun dga' bsod nams dang / /kun snying 'jam dbang karma'i ming can pa/ /zhes pa'o/ /gnyis pa de'i don rgyas par bshad pa ni/ 'jam mgon a mes zhabs

kyi rab byung bcu pa'i lcags sprel lor gdan sa mdzad nas lo bcu song ba/ rab byung bcu gcig pa'i sa sbrul lor gdung rabs chen mo 'di nyid gsar rtsom gnang ba dang/ de 'phros
sa phag mgo zla'i tshes bcu bar lo grangs sum cu tham pa gdan sa mdzad cing / de nas sa phag lor 'jam dbyangs bsod nams dbang phyug dgung grangs nyer gnyis su phebs pa
sa phag mgo zla nas bzung dgung grangs zhe brgyad pa/ shing glang zla ba brgyad pa'i nyer lnga bar lo grangs nyer bdun gdan sa mdzad/ de nas sngags 'chang kun dga' bkra shis
dgung grangs so gnyis pa rab byung bcu gnyis pa shar mtshams/ shing glang zla ba brgyad pa'i nyer lnga nas lcags yos gro bzhin zla ba'i tshes bcu dgu bar lo nyer bdun
gdan sa mdzad/ de sras yab rje bsod nams rin chen dgung grangs bdun du phebs pa lcags yos gro bzhin bcu dgu nas dgung grangs so bdun pa sa bya snron zla nyer brgyad par
lo sum cu gdan sa mdzad/ sa chen rdoo rje 'chang kun dga' blo gros dgung grangs bcu gsum du phebs pa sa bya chu zla'i tshes nyer brgyad nas rab byung bcu gsum pa'i chu yos
snron zla'i tshes gnyis bar gdan sa mdzad nas bstan pa dar rgyas su spel/ de sras 'gro mgon dpal ldan chos skyong gis gong 'phros chu yos sa zla nas me stag rgyal zla bar
lo nyer gnyis gdan sa mdzad/ me stag nas rab byung bcu bzhi pa'i chu stag rgyal zla'i bar/ yab rje padma bdud 'dul dbang phyug gis khri thog lo so bdun

mdzad/ chu yos rgyal zla nas de sras rdo rje rin chen gyis khri thog lo gsum mdzad/ me rta rgyal zla nas shing glang zla ba bcu pa'i bar lo grangs nyi shu tham pa theg chen
bkra shis rin chen gyis bdag khri mdzad/ me stag rgyal zla nas rab byung bco lnga pa'i chu rta zla ba bzhi pa'i bar lo bcu bdun bdag khri kun dga' bsod nams kyis mdzad pas
mjug lo gcig cung med/ chu lug rgyal zla nas sa phag zla ba bcu gcig pa'i bar lo grangs bcu bdun bdag khri yab rje rdo rje 'chang kun dga' snying pos mdzad pas mjug lo
gcig cung ma tshang / lcags glang rgyal zla nas shing yos zla ba bcu pa'i bar lo grangs bco lnga bdag khri 'jam dbang nas mdzad/ de nas dgongs zhu mdzad nas shing yos rgyal
zla nas/ da lta rab byung bcu drug pa'i chu sprel snron zla phyi ma'i tshes gcig 'di yan la ngos rang nas sa bstan 'khur 'dzin bgyis nas lo grangs bcu bdun dang/ shing
yos 'go zla nas brtsis na lo grangs bco brgyad ma song tsam du slebs pa bcas kyi sa bcad lnga pa skabs kyi don gdan sa chen po'i 'di nyid du da phan gdan rabs ji ltar byung
tshul gyi zhal skong bshad zin to/ /yang smras pa/ phun tshogs rigs gsum mgon po'i rnam sprul pa/ /phun tshogs mtshan gsum gdung rigs ngo mtshar can/ /phun tshogs gdan
rabs ji ltar byung ba'i tshul/ /phun tshogs gang gis smra de sa gsum rgyal/ /zhes kyang smras so/ /de rnams kyi dpal sa skya'i gdung rabs rin po che byon tshul rin chen

bang mdzod dgos 'dod kun 'byung zhes bya ba sku phreng du mar/ 'phags bod kyi mkhas grub du mar bsam bzhin du skye ba bzhes te/ rgyal ba'i bstan pa rin po che ches cher gsal
bar mdzad cing/ sku tshe 'di nyid du'ang shes bya rig pa'i gnas lnga sogs la blo gros kyi 'jug pa ches mtho bas rgyal gsung mdo rgyud rab 'byams rang dbang du 'grel nus
pa/ dpal sa skya pa chen po 'jam mgon a mes zhabs ngag dbang kun dga' bsod nams bkra shis grags pa rgyal mtshan dpal bzang pos mdzad pa/ de'i zhal skong phyis byon rtse
gdong gdung brgyud dang/ gcung po mthu stobs dbang phyug yan gyi gdan sa chen po 'di nyid kyi gdung rabs rnam thar lo rgyus ngo mtshar rin chen 'dzad med srid zhi'i yon tan
lhun grub ces bya ba/ skye rabs gong ma rnams su rgya bod rdo rje 'dzin pa'i gtsug rgyan du mar 'khrungs pas/ mkhyen brtse nus gsum sogs kyi yon tan gzhal du med pa la
dbang 'byor ba/ dpal sa skya pa chen po 'jam mgon ngag dbang kun dga' blo gros sangs rgyas bstan pa'i rgyal mtshan dpal bzang pos mdzad pa bcas kyi zhal skong gdung rabs
rin chen kun 'phel srid zhi'i dpal 'byor lhun grub zhes bya ba yongs su rdzogs par bstan zin to/ /

lnga pa/ mjug bsngo ba'i tshigs bcad dang mdzad byang/phul byung rgya mtsho'i gos can rgya mtsho'i mtha' klas sa chen 'di na ches mtho ba/ /phul byung ri bo mchog rab ri bdun
rol mtsho gling bzhir nyi zla'i 'od snang bzhin/ /phul byung 'dzam gling byang phyogs 'dzam gling mkhas grub yongs kyis ches cher rab bsngags pa'i/ /phul byung mtshan
mchog gsum ldan mtshan bzang ji snyed byon rnams spyi bos gus pas 'dud/ /de lta'i dpal yon rnams la dbang bsgyur ba'i/ /mtshungs bral sa skya'i rje btsun mchog rnams dang
/ /sngags 'chang yab sras a mes zhabs la sogs/ /sa chen kun blo yab sras phyag gi gnas/ /rjes 'brang bstan 'dzin ngor rdzong gong dkar ba/ /

g.yag rong go shaka gsum gzhon bla ma sogs/ /mtshungs med 'gran bral mkhas dang grub pa'i tshogs/ /ji snyed byon la phyag gis ba gam brtsegs/ /kun bzang mchod sprin lta bus
rab mchod cing / /skye 'phags dge ba kun la rjes yi rang/ /chos kyi 'khor lo skor bzhin rtag bzhugs gsol/ /nongs kun mkha' mnyam sdig dang lhan cig bshags/ /'di ltar bgyis
pa'i legs byas rnam dkar tshogs/ /ji snyed mchis rnams 'khor gsum yongs dag pas/ /mkha' mnyam 'gro kun dge dang lhan cig par/ /bstan 'gror phan dang bde ba'i rgyu ru bsngo/
/rgyal ba nyi ma'i gnyen gyi bstan pa mchog /spyi dang 'jam dbyangs bdun brgyud bzhed srol kun/ /mi nyams rab tu yun ring gnas pa dang / /phyogs brgyar dar zhing rgyas
pa'i rgyur gyur cig /mtshungs med bstan pa 'dzin pa'i skyes chen rnams/ /bskal brgyar zhabs brtan mdzad pa 'phrin las rnams/ /

thugs kyi dgongs pa ji bzhin lhun grub ste/ /'gro ba kun gyi dpal du 'gyur bar shog /yangs pa'i rgyal khams kun tu lo phyugs 'phel/ /nad mug 'khrug rtsod ming yang mi grags
shing / /chos ldan rgyal po'i bzhed srol rma med pas/ /'gro kun bde skyid dpal la spyod par shog /bdag kyang yun ring tshe dang ldan gyur te/ /chos mthun dpal dang 'byor
pas yongs 'tsho zhiing/ /lung rtogs yon tan yar ngo'i zla ba bzhin/ /'phel zhing rgyas te bsam don kun 'grub shog /nam zhig 'dir gnas snang ba nub pa'i tshe/ /sdug bsngal
'tsho ba mtha' dag yongs spangs nas/ /bde ba can gyi dkyil 'khor nyams dga' der/ /thogs med skad cig yud kyis bgrod par shog /mdor na mchog gsum bla ma'i byin rlabs dang
/ /yi dam chos srung nor lha'i mthu rtsal dang / /rgyu 'bras bslu ba med pa'i bden stobs kyis/ /

smon lam ji ltar btab pa 'grub gyur cig /bla ma'i bkra shis phyogs kun byin rlabs snang ba thibs se thib/ /yi dam bkra shis phyogs kun grub gnyis zil tshar thul le ba/ /chos
srung bkra shis phyogs kun bskal pa'i me 'od lham me ba/ /mchog gsum bkra shis phyogs kun phun tshogs kun tu shis gyur cig /ces pa 'di'ang 'khon rigs theg pa mchog gi rnal
'byor pa sa skya'i khri thog so bzhi pa/ ngag dbang drag shul 'phrin las rin chen bkra shis grags pa rgyal mtshan dpal bzang por 'bod pa gdung rigs ngag dbang kun dga'
rin chen dang / ngag dbang kun dga' bstan pa'i rgyal mtshan nas 'di bzhin dgos tshul yun ring po'i dus nas bskul ma gnang ba dang gzhung gnas sku drag 'ga' nas kyang 'di
la zhal skong zhig nges par dgos tshul gsungs pa bzhin/ gdan sa 'di nyid 'khon ston dkon mchog rgyal po rgyal bstan lnga brgya pa phrag bcur gnas pa/ lung dus lnga brgya
pa phrag bdun pa/ mngon pa'i dus nas lo nyis brgya dang bdun lon pa/ bod

du dus 'khor dar ba dang dus mnyam rab byung me yos sogs drug cu skor brtsis pa'i rab byung dang po'i chu glang lo/ dpal ldan sa skya'i thog ma sgo rum gzim spyi dkar po btab
pa nas/ lo grangs brgyad brgya dang lnga bcu dgu lon zhing rab byung bzhi pa'i sa 'brug lo/ /sprul pa'i gha nho la lha chen btab nas lo grangs bdun brgya dang nyer bdun
song zhing/ slar yang sngags 'chang ngag dbang kun dga' rin chen gyis rab byung dgu pa'i nang sa bstan me ro rmang nas gsol bar mdzad nas lo grangs bzhii brgya dang gsum
song / deng skabs bstan pa lung gi dus mngon pa mdo sde spyod pa'i dus rnams song nas 'dul ba'i dus nas kyang lo drug cu re lnga song zin nas/ re drug pa'i steng du son
pa/ rab lo bcu drug pa'i nang tshan/ rgya gar legs sbyar gyi skad du angki ra zhes bya zhing/ stod 'grel bod kyi skad du gong bzhin dang/ rgya nag pa rnams zhin shing zhes
'bod cing nag rtsis pa rnams dbang thang dang bstun pa chu pho spre'u'i lo hor zla lnga pa phyi ma'i tshes gcig nyin res gza' zla ba dang/ rgyu skar lag 'phrad pa'i bdud
rtsi'i sbyor ba/ nyin stag rten 'brel tshor ba spar kha kham/ sme ba gcig dkar dbyangs la gsal byed/ 'dod yon gzugs/ dus tshod bdud rtsa thun mtshams nyi shar snga char/
sa tshogs kyi dar po che gser zangs kyi rgyal mtshan bcas nyams gso gsar bzhengs lta bur zhus pa'i rab gnas rgyal mtshan 'dzugs chog sogs zhal bro'i dga' ston phun sum
tshogs pa'i nyin

gzhi thog pho brang gi yang steng / 'jam mgon a mes zhabs kyi gzim chung / 'chi med rdo rje'i pho brang e waM byang chub 'byung ba'i gnas su/ legs par grub par bgyis pa 'di
la gong ma rnams kyi rnam thar so sor gsal ba dang/ deng dus rnams rang blor nges pa dang / dus mtshungs lo rgyus tshang ma brjod pa sogs sgro skur med pa sbyar ba 'di la
nongs pa'i rigs med snyam yang/ gal te ji bzhin ma rtogs pa dang log par rtog pa sogs kyi nyes skyon srid na mchog gsum dam can rgya mtsho'i spyan sngar mkha' mnyam 'gro
kun sdig dang lhan cig bshags shing/ dge bas rgyal bstan spyi dang bye brag sa bstan dar zhing 'khrul bral gdung rabs rin po che 'khor ba ma stongs bar de srid du rgyun
mi 'chad par byon te/ phyogs thams cad du bI dza yantu/ yi ge pa ni bka' rab 'byams smra ba grags pa rnam rgyal lo/ /'di sbyar dge bas bdag cag dpon slob rnams/ /tshe mthar
phyin cing bsam don kun 'grub nas/ /'jam dbyangs bdun brgyud chos srid phun sum tshogs/ /rab tu rgyas shing yun du gnas gyur cig /singhi rantu/ shu bha bantu/ sarba dza/
ga tam/ zhal grol// //

